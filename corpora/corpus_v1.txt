Амаравкэваратэн таа’койн’ын.
Йъйык'ык нык'элпэратк'эн вытэчгытрык'эргыльын йын'эттэт.
Мыкын' нывытрэтк'ин челгатвытрыльо, ынк'оры-ым вытэчгытрыльо.
Ынк'оры-ым нык'эргавын'ок'эн нычелгъав.
Ы'льыле ыннаны гэннин'эвлин аэродром, элгыкъалейпыгъат пылвынтымытк'ыёчгыт эвыр оттырак'агтэ, ы'льыл нэмык'эй к'ынур амалван' нынъэлк'ин: нычелгатк'эн, нывытэчгытратк'эн.
Аэродромык рымагты нувпэрак'эн гытгын, пытк'ы рымагты нывытрэтк'инэт маёлгыт.
Ынн'ытэк' нак'ам чит гакыткытръолен, маёлгэпы гапыльыльатын'оленат вээмк'эгти, ы'льыл гатылгын'н'олен, гытгын энмэч уйн'э эгилкэ гэнъэтлин.
Люур нэмэ маччьачан'атын'огъэ, энмэч н'ыронъылёк лён'паата пин'этык, к'ынур нэмэ льэлен'ръугъи, э'квырга-ым гытгын к'онпы гапаален к'итык.
гатылгын'н'олен, гытгын энмэч уйн'э эгилкэ гэнъэтлин.
Люур нэмэ маччьачан'атын'огъэ, энмэч н'ыронъылёк лён'паата пин'этык, к'ынур нэмэ льэлен'ръугъи, э'квырга-ым гытгын к'онпы гапаален к'итык.
Гамгаярак о'равэтльат энмэч гэйылк'этлинэт, ытръэч ыннанрак, нымэйн'ъэв нынныльык Аэровокзалык, панэна нынлетк'ин ээк.
Тытлык к'ача нытвэтчатвак'энат н'ирэк' о'равэтльат: рин'энэн'эткульын Савин ынкъам Ы'ттъувги — йын'аё.
Ынан энмэч тэленъеп нэнъатчак'эн танрэн'ан' вальын ы'лён'эт.
Ынк'эн мэск'упк'ыльын лыгъоравэтльан, к'орагынрэтавэръыльын.
Ытлён нивк'ин:
Пэтле нэмэ рэпин'эръугъэ.
Мэлк'ырым, — татлыгнэн Савинына.
Игыр вэтык'ун мытрэрин'эгъэ.
Пэтле рэпин'эръугъэ!
Нымэйн'ъэв?
нъэлгъи, э'квырга-ым ынан лыги, к'орагынрэтыльыт мачванэван нылганэнат н'аргынэнатватык.
Ы'ттъувги нэмэ лылепыткугъи гырголягты, ынкъам татлын'ыткогъэ:
Мэлк'ырым нымэйн'ъэв ныпин'эръугъэн.
Киткит пин'эпин' мурык айылгыкэгты вальын.
Вэнлыги игыр мытрэрин'эгъэ.
Мачоратвагъат ытри авъеткынка вэтчатвак, гэтама тан'пэрайын'аттат.
К'ынур амалван' вальыт кыргычьыт ныймэтвак'энат йъык ынкъам ыргин выргыргын, к'ынур нэрэтк'ин гырголяйпы нотаск'эты.
Выргыргэтыркын, — иквъи Ы'ттъувги.
Ынк'эн кытыйгын выялятыркын.
К'эйвэ кытыйгын, — вэтгыры вагъэ Ы'ттъувги ынкъам танн'ыткогты иквъи: — Мурык тэленъеп нивк'инэт, гым еп н'инк'эю вама, ыныкит эвыр нымэйн'ъэв выёпчак н'ирэнрылгэ, гынан лыги?
Э'квырга-ым ынкы мури еп ныппылюмури.
пэтле алван' рэнъэлгъэ.
Э'квырга-ым ынкы мури еп ныппылюмури.
Игыр-ым?
Игыр к'ырым, — татлын'ыткогъэ Ы'ттъувги.
Н'аргынэн тэн'эвыргыргыкэ нытвак'эн.
Тэн'энвыргыргэвкэ вама, — нывэтгавк'эн Савин, — к'ынур тан'ымыльо амалван' нъэлыркын.
К'ынур лымн'э ымнутэйиквик игыр тан'ымыльо йылк'этыркыт, к'ынур ымнутэйиквик тэн'уйн'э имыръэнут, ытръэч к'ынур амыргынан, н'отк'энат оттырак'агтэ эвыр ы'льылти ынкъам йын'эттэт.
Э'квырга-ым еп эплыткукэ Савинына чиниткин вэтгав, люур мэн'к'о навалёмгъан ы'ттъин тавтав.
Аплёратвака маёлгыеквэ вытрэтгъи магляльын, ынк'оры тагратын'огъэ.
Ынан гыролмакы танэн гытгын, вэтгыры чывинин аэродром ынкъам чекавэтывак' нывилгъи орааканлятыльык ярак к'ача.
Ынк'оры, торвалёма ы'ттъин тавтав, н'ытон'н'огъат о'равэтльат, ягнанво вулк'ытвипыкитльэт рэмкыльыт.
Ыргынан накамлелтагъан ынин оргоор.
Орвэпы к'утгъи эквынпыначгын, ытлён к'ынур колё мэпэн'ъивэтыльын.
Лелют, рилвыт ынкъам лыляргыт ынин гъан'ойпыленат.
Ытлён к'ъэлитвыгъи ынкъам ынкы нэльугъэн о'равэтльата ынин илгыкырвир, к'ынур нэмык'эй а'нойпыльын.
Ынпыначгын гатан'авэръэпылен, к'ынур крычмыма.
Ынык ныркувк'эн лымгиръын к'ораналгэн; яален'к'ач нилгик'этк'ин имчьэчукин нэлгын (пэнак'алгын); ынпыначгык гыткак торпанрак'онагтэ ынкъам чечот.
Ынн'ин вальыт эвиръыт атымн'эйпыка нынтык'инэт.
Ынк'эната тан'алкылын', энмэн ынпыначгын рак'эты энаача гаторавэръэпылен.
Ивкэ Еттык, ынан гаглеты пынлёнэнат:
Мэчынкы гымнан игыр трэльун'ын Ы'ттъувги, к'эйвэ этлы ытлён еп эрин'экыльин?
Еп ытлён эрин'экыльин, — татлыгнэн чинит Ы'ттъувгинэ.
Ынк'эн колё нымэлк'ин, — иквъи ынпыначгын, мырковъентогъэ ынкъам рамыннон'эты мынгаймэтын'онэнат ыныкорвык камлелтаткольыт о'равэтльат.
Йык'к'ай-ым, — ныпытк'ивк'ин ытлён, — гым нычимгъуйгым, вэчьым ытлён энмэч рин'эгъи.
Гымнин нынны Гэмавъе.
Гымнан трэльун'ыркын Ы'ттъувги.
К'иквыткы, энмэн ытлён рэльун'ыркынин Гэмавъена, нымытвальа колхозык Эргыръон.
Мынльувылгымык, тумгигыт Гэмавъей.
Гым вай Ы'ттувйигым.
Тэленъепкин ымыльорык лыги лынъё, ван'к'ыттамэнн'ыльын Гэмавъе тэленъеп нытумгыльэтк'ин гыннин'н'ыттыльык Мэмылына.
Ытри гэтумгэ тан'ыннаны вальыт.
Янор-ым, ытри ачгыта нынымытвак'энат.
Чама-ым, ыргынан вэты ы'лгу нылгык'ин тамэнн'атгыргын, йъарат-ым ван'к'ыттамэнн'атгыргын.
Н'ырок'авык-ым, тэленъеп ытри гэн'эквъилинэт.
Гэмавъена чинит гэнмэйн'эвлин экык, Мэмылына-ым — н'ээкык.
Н'ырак'авык-ым.
Н'утку ытри амалван' нъэлгъэт.
Гэмавъе амк'ынъычо нывакъотвак'эн ярак, ытлён кытэ ныльук'ин нымытвальа.
Ытлён к'онпы мин'кыри ванэван нылк'ытын нымнымгыпы.
Пууръу Мэмыл к'онпы нык'иврильэтк'ин лымынкы вак: пэнин ытлён мин'кыри а'йн'авъё ынкъам ытлён эвын лымынкы нытвак'эн ымы энаальык, ымы полярнык станцияк, ымы-ым йъарат ыяа нымытвальык чычеткинэк.
Чама-ым Гэмавъе пэнин авъеткынка вальын, Мэмыл-ым к'онпы ныпычвэтгавк'эн.
Э'квырга-ым ынк'энат алван' вагыргыт нэнанъомравыткок'энат тантомгыльатгыргэты.
Ван'к'ыттамэнн'атгыргын — нитчык'ин мигчир, ныкимык'ин.
Тан'ычьыгыргын, титэ ачгыта нывакъотвак'эн тумгытум амымн'ылтэлльан.
Гэмавъе амрапалёмтэлн'ыльын мэгчеранма, Мэмыл-ым — амрамн'ылтэлн'ыльын.
Ынан нэнатвык'эн чинит льоо, валёмъё, ымы ръэнут гэкэлилин книгак.
К'эйвэ ытлён агтыкалегъёляткыльэн, э'квырга-ым н'ээккэтэ Тэгрын'энэ нэнанымн'ылявк'эн гамгакалевэтгавъё книга.
Кытван'к'ытык Гэмавъена нинэтэйкык'ин майн'ырынныльын и'рэмъетыльын к'оран'ы.
Ынан еп тайкыма рыннык'ач, Мэмылына энмэч нэнанымн'ылявк'эн имыръэнут: яачын'кэн гыннэн'ыттыгыргын, армачьатгыргыт Гайаватэн, чама н'автын'гыргын к'улинымнымкин механикэн н'эвыск'этык кылиныгйивэтыльык Нина Ивановна.
Гэмавъе нытэн'ычьэтк'ин палёмтэлык, алымы ынан механик ынкъам Нина Ивановна ынкъам эвыр ымы геройтэ пын'ылкэн Песня о Гайавате вытку нэнавалёмк'энат.
и'рэмъетыльын к'оран'ы.
Ынан еп тайкыма рыннык'ач, Мэмылына энмэч нэнанымн'ылявк'эн имыръэнут: яачын'кэн гыннэн'ыттыгыргын, армачьатгыргыт Гайаватэн, чама н'автын'гыргын к'улинымнымкин механикэн н'эвыск'этык кылиныгйивэтыльык Нина Ивановна.
Гэмавъе нытэн'ычьэтк'ин палёмтэлык, алымы ынан механик ынкъам Нина Ивановна ынкъам эвыр ымы геройтэ пын'ылкэн Песня о Гайавате вытку нэнавалёмк'энат.
К'ынвэр-ым мытэймэвмык, иа'м ынпыначгын ныкитэ пыкиргъи эмрэльун'э аэродромык Ы'ттъувги.
Этлы амтымн'э анкэтъон'атка тынтыгъэн Гайавата, алымы Мэмылына нэнатвык'эн амалван' вальын пын'ыл.
Ынн'инвулк'ытвик Гэмавъена, тайкыма к'орэн рыннык'ач, тэн'вытку валёмнэн америкальыргэн индейцаргэн пэтыпын'ыл, ынн'от вальын: энмэн эчги амалван' вальыт о'равэтльат нычеэкэвк'инэт ынкъам нытаак'ок'энат ыннантаа'койн'а — ытри к'ырымэнат маравыльылк'ылтэ ыргичгу.
Нымэльэв ынн'ин нымытвак, — иквъи Гэмавъе.
Ынн'ин валын вагыргын, тывъё Мэмылын, ныркылек'ин ытръэч индейцыльырык, нак'ам-ым этлы ымыльо нымытвальырык Америкак, ынк'эн Гэмавъена чемгъойпы рултыгъи.
Вэчьым ынк'эн гатвален алван' рамн'ылява Мэмылына, эвытлым Тэгрын'энэ.
Титэ ръапын'ыл нынымн'ылявк'эн о'птытъар о'равэтльата, к'ынвэр-ым ынанъяачы тывыткольа нэнанымн'ылявк'эн алван' ы'ттъыёлкэнак тывыткольык.
Мэмылына ынк'эн вагыргын ганымн'ылявлен тэленъеп, еп Тэгрын'э экэлиткуск'ивкэ рин'энэн'этэ Хабаровскагты.
Ынкъам ынк'эната Гэмавъена ынк'эн пын'ылтэл энмэч гэмо малытчыё, мин'кыри к'ун Мэмылына нымкык'ин пын'ылтэ нэнатвык'энат.
К'олетъылё Мэмылына рымн'ылявнэн, ин'к'ун энмэн Москвак ратвагъа омакатгыргын (конференция) амаравкэтагъян'ыльэн ынкъам тын'эвыёно (делегат) Чукоткайпы ритгъэ тан'к'орагынрэтыльын Ы'ттувги.
Лыгивулк'ытвик, энмэч рагтыплыткок Гэмавъе чемгъон'огъэ, рыпэт нылвавк'эн йылк'этык эргыръотагнэты:
Гымнан тырэнн'ивын'ын Ы'ттувъейпы Амарав кэваратэн таа'койн'ын, чимгъуплыткугъи ван'к'ыттамэнн'ыльын гымнан тырэтэйкын'ын ынантан'ычьын микынэ еп эльукыльин таа'койн'ын.
Гымнан тырэкэлин'ын ынкы.
Ынкъам ытлён чемгъон'н'огъэ.
К'ынур гэмгэтэминн'ыльэ, Гэмавъена энмэч чимгъунин ныкитэ, ръэнут рэкэлигнин таа'койн'ык.
Инъэ ытлён капчачавын'огъэ: эты мэчынкы рэк'иврилтэтгъэ ытлён акваттагнэты тын'эвыё (делегат).
Гэмавъе эквэтгъи нымнымэты, ин'к'ун лыги эмрэтчын'э титэ рэквэтгъэ Ы'ттувйи.
Ы'ттувйи ынан люнльутэ рыннин, эргыпк'орагынрэтыльын еп ыяа ган'алвыльыма нытвак'эн, ытлён етыльылк'ыл н'эръамытлын'эн ы'лён'эттэ галяплыткок.
Эквэтыльылк'ыл-ым Москвагты вытку йъилгын тэлпык — ынн'ин нанымн'ыляквъан Гэмавъе правленияк колхозык.
Ынпыначгын пэлк'ынтэтгъи ярагты онтымавэты, ыннэнйъилгык мэчынкы ынан рэтэйкыгнин ынн'ин вальын таа'койн'ын, мин'кыри гэчимгъульин.
К'ырым амынан амтаа'койн'ын нытвагъан, ынкыри лым рэтэйкыгнин рырамавъёчгын.
Ынк'эн-ым вэтык'ун вальылк'ыл мин'кыри к'ун ынкы имыръэнут тан'кален'.
Ынръам ральонъёлк'ыл нъэлгъи ван'к'ыт.
Гэмавъена тэленъеп чимгъуу нинэлгык'ин майн'ырыркэн ван'к'ыт.
О'птытъар гивин'итти яал, Каннайына, гыннин'н'ыттыльэ — ун'иильэ, колхозкэнак нынныльык Ленин, ганмылен лыгэмайн'ырыркы.
Гэмавъена тын'ивынин чиниткин экык ынн'энколхозэты, ынк'эн колхоз гатвален н'ирэк'к'ликкин километрмэл урэльу колхозгыпы Эргыръон, ынкъам эккэтэ куннин тан'гыннэн'н'ыттыльэпы ыннэн ван'к'ыт.
Ынн'эн ван'к'ытгыпы гэтэйкылин колё нытэн'к'ин тайкыгыргын!
Гэмавъена гэтэйкылин ван'к'ытык ынанмайн'ычьын картина ынкъам гэнн'ивылин ытлён игыр Москвагты, к'эвииръу тумгытум Сталинына.
Вэтык'ун-ым льоолк'ыл ван'к'ыт.
Гэмавъена нэмэ тын'ивынин экык колхозэты нынныльэты Ленин, ынкъам ивнин экык, ин'к'ун эвнэпичгычьэткэ нитгъэн корма ван'к'ыт.
Экык пэлк'ынтэтгъи вытку н'ыроча кивыплыткук,      э'квырга-ым ытлён уйн'э гатвален аван'к'ытка.
Н'ирэк'эв ван'к'ыт панэна Каннайына гапэлятлен.
Ынк'эн ван'к'ыт мэкына ак'айылын' вальын.
Киткит рыпан'ъэвн'ытовыплыткок ы'ттъыт, Гэмавъе чинит эквэтгъи.
Какомэй!
Гэмавъе нъэнк'этк'ин пын'ылтэлык еп эплыткукэ тайкыё ымы аккагты ынкъам ы'лгытомгэты Мэмылына ынан лён'ытва нинэнтык'ин, ръэнут рэтэйкыгнин.
Гэмавъена нэмэ йынатын'онэн ван'к'ыт.
Кытъаткэ гыннин'н'ыттыльын ныгтачьатк'эн.
К'ынур амрантанъымн'ычвынн'а ынан рырэск'ивэннин Гэмавъе ралкогты, мин'кы ныймэтвак'эн ван'к'ыт ынкъам ивнин:
Ынк'эн-ым вай.
Ытръэч-ым к'ырым йытлёлк'ыл, к'утти-ым эвыр тэгъен'у лын'кы к'ыркургынэт.
Гымнин к'утти варкыт.
Ытръэч н'анк'энат ныппылюк'инэт.
Рэк'у-ым йымэтваркын нак'ам ван'к'ыт?
К'ытвыгын вэчгыргын.
Э'нк'этыркын?
Опопы гымнан чинит мытвыгъан.
Ынн'э.
Гымнан люнрэпирин'э тынтыркынэт гынин манэт.
Алымы нымкыче тиквыт, к'ырымэн йытлёлк'ыл.
Ынк'эн гымнин кэтъоёлк'ыл.
Гэмавъена моонэн анъяк Каннай.
Гым тычичевыркын, — иквъи ытлён.
Гыт алван' чичевыркын, — рамыннон'эты иквъи Каннай.
Гым а'тав ынн'ин тиквъэк.
Гымнан чит нэнаратвын'эгым гынин айылгыкэчьатгыргын ынкъам тамэнн'ычьатгыргын гыннин'н'ыттык, — нинивк'ин Гэмавъена.
Этлы, ынк'эн нэмык'эй алвагты.
К'ырымэн гыннэн'н'ыттыгыргыкэн.
Ынк'эн кэтъоёлгын ынанъыттъыёлкэн ван'к'ыткэн котъён гынык эккэтэ.
Гынан, рымэгчеравма ынк'эн ван'к'ыт, чимгъуну нинэлгигыт томгыльатгыргын варатэн, чинит-ым гынан ынк'эн гэмо рытчыгъэн, ун'иильыт гэмо рытчынэт.
Н'энку гынан йылынэт морыкы манэт ынкъам эквэтгъи.
Н'энку ыныкит гымнан лыги тъылгыгъэн, рэк'у рэтэйкын'ын ван'к'ыт, к'ырым тъыпиринэт гынин манэт.
К'эглынангэт, Каннай, гым люнчимгъутэ н'энку гитигым.
Гымнан гыт люнрэнъээвн'э тынтыгыт.
Ынк'эн тэленъеп гатвален, к'ыпаагэ анн'эначьатык.
Ин'к'ун к'ыпаагэ гымыкы этрэркурн'ынин гыннэн'н'ыттывалы, ынантан'пылвынтэн ынкъам гымнан чинит трэтэйкын'ын кэлийык'уйгын ынн'энвалягты.
Вэлынкык'ун, Гэмавъей, э'квырга-ым гымнан лёнйъота тынтыгъэн ынн'ин вальын к'эвииръын.
Гыт нытэн'ъэв нытаван'к'ынн'эгыт, э'квырга-ым гынан а'ткэвма лыги нинэлгигыт о'равэтльэн чимгъун: ытлён о'мрын' вальын ван'к'ытык.
Гэмавъе чемгъон'н'огъэ.
Каннай-ым анн'эначьатэты лыляпыткон'н'огъэ ван'к'ытын'к'ачагты, рэнмык йымэтвальэты.
Вэчьым к'эглынангэт, — иквъи к'ынвэр Гэмавъе.
Гымнан вэймэну тылгыркын гынин а'а'тгыргын, Каннай, ынкъам люнрэнйыркэвн'э тынтыркын гынин чимгъун.
Каннай, гымнан тыкычгэпын гынин чимгъун ынкъам ынк'эната гым тивыркын, мынамманан'ат н'ирэмури тэнтумгу.
Ынкъам Гэмавъена тывын'онэн чиниткин ратайкынъё, Каннайына-ым чинит рывиривнин ранмэпы ван'к'ыт, чинит рыльэтэннин Гэмавъена орвэты.
К'эглынангэт, — иквъи ытлён акватыльэты, — титэ рэплыткун'ын амаравкэваратэн таа'койн'ын ынкъам рэнльэтэнн'ын Ы'ттувъена, гынан, ытлён нымэльэв к'ынинъэйвыгын.
Мачынан нивнинэт омакатынвык (конференцияк), энмэн ымыльо Советкэн вараттэ лёнрамаравн'а итыркыт, ымы майн'ывараттэ ымы мъавараттэ.
Ымы ынн'ин мэйн'эльын, к'ынур россэльыварат, ымы мъаварат, к'ынур лыгъоравэтльат ынкъам ун'иильыт.
Лыгэн ынн'ин нивнинэт.
Ынкъам ынн'э энанъяка гым гынан Гэмавъей, — иквъи Каннай эчги льунин, колё малкоргавыльын ван'к'ыттамэнн'ыльын ынпыначгын.
мъаварат, к'ынур лыгъоравэтльат ынкъам ун'иильыт.
Лыгэн ынн'ин нивнинэт.
Ынкъам ынн'э энанъяка гым гынан Гэмавъей, — иквъи Каннай эчги льунин, колё малкоргавыльын ван'к'ыттамэнн'ыльын ынпыначгын.
Эмк'итпымигчирэтэ Гэмавъена рыпэт гэмо лыгнин чывипыт йъилгын галяльын.
Кэтэм тан'гаймавык мигчир, Гэмавъена рымн'ылявнэнат Мэмыл ынкъам экык, мин'кыри к'ун энмэч винвэ а'к'антын' — калегырга таа'койн'ык амк'ынъычо нэнатвык'энат чимгъут ынкъам лыгалгыргыт ван'кыттамэнн'ыльэн.
Мэмыл нылгэргавк'эн — ынк'эн ынан рымн'ылявнэн Гэмавъена амаравкэваратэн таа'койн'ын!
Ынан нэнакачьаранъяк'эн, тэминн'этыльэ нинэйылк'ин ыныкы ик'умин'кыри вальын мигчир: йъын, н'айыткын,   ытръэч-ым этлы о'равэтльат.
Мэмыл нэмык'эй мэчнытэминн'ык'ин таван'к'ынн'ык, нэкэм ыныкит тэйкык ръэнут танн'авэты вальын.
Э'квырга турэймэвкы итчымигчир, ытлён н'утку лён'к'ыръачета нитк'ин Гэмавъена рээн.
Айпэчгыткынык энаёчгык гэтэйкылинэт о'равэтльат гамгавараткэнат.
Ытри нылек'инэт ачгыта ынкъам нынрык'инэт кыргычьыт.
Ынн'энкыргычьык гэкэлилинэт вэтгавыт гэмгэйилымил Амаравкэгыргын.
Чит Гэмавъена нинэрэкэлин'к'ин ынк'эн вэтгав таа'койн'ык амалван' вальыелымэл, э'квырга ынан лыги нинэлгык'ин ытръэч руссильымил, лыгъоравэтльаелымэл ынкъам ун'иильымил.
Мэмылына нэмэ н'утку ытлён винрэннин: калеткорак каленыгъёлявыльэпы ынан лыги рытчынин, мин'кыри ныкэлик'ин ынк'эн вэтгав англияльыелымэл ынкъам немцальыелымэл, калеткоракэнайпы-ым гынрыратыльэпы Кабицкайпы — полякыльымэл.
Лымн'э ытлён нывинрэтк'ин к'улимигчирык: нинэльумыткук'ин рымъян ынкъам койн'ылявыт, нинэнчеэкэвк'инэт энаёчгыт ынкъам рырамавъёчгын, плыткооттэ Гэмавъена.
Плыткома н'ырок'ав неделя мигчир ымыльэты гэплыткулин.
Энмэч н'ырак'ычьэты ныкитэ Гэмавъена ёнэн таа'койн'ын энаёчгычыко ынкъам ыннэн неделяк лён'ыгтота рыннин, ынк'о-ым йытонэн рычичьэннин к'ынур вытку льоо.
Мэмыл нычимгъук'ин, ин'к'ун энмэн Гэмавъена нэмэ рэпиригнин чывиткунэн' ынкъам ратанкавн'ын'н'огнэн тайкыё, э'квырга-ым тэминн'ыльэ йытонэн рырамавъёчгын йыръэннин таа'та таа'койн'ын ынкъам качьарэты йылнин Мэмылына.
нычимгъук'ин, ин'к'ун энмэн Гэмавъена нэмэ рэпиригнин чывиткунэн' ынкъам ратанкавн'ын'н'огнэн тайкыё, э'квырга-ым тэминн'ыльэ йытонэн рырамавъёчгын йыръэннин таа'та таа'койн'ын ынкъам качьарэты йылнин Мэмылына.
Ыргынан натаак'огъан н'ирэнлен'у алымы ынн'энтаа'койн'а нъытаак'онат мэчынкы мытлын'эн ынантаа'гытлечьыт.
Ынк'о Мэмыл рагтыгъэ.
Инъэ ынан рыгъевнин Гэмавъе ынкъам рымн'ылявнэн, энмэн еп н'ирэк' ы'лён'эттэ галяк Ы'ттувйи энмэч гэквэтлин.
Нъэлгъи ытръэч ыннэн мычвынъёлгын: вэчьым делегат к'эйык'ын ратвагъа Въэн'ык.
Эвытлым рин'энэн' уйн'э ратвагъа.
Мин'кыри к'ун рэн'ама Тэгрын'э, калеткоск'эвынво Хабаровскагты, ынан н'ирэк' ы'лён'эт а'тчанэн рин'энэн'.
ръэтгыпыльын делегатык лыгэёа'нмачы.
А'тчакэн яран'ы эмэйн'ыкыльин, номк'эн чама нык'эргык'эн.
Ковлёкы столык нывакъотвак'энат Гэмавъе, Ы'ттувги, рин'энэн'эткульын Савин ынкъам лымн'э к'ол йын'аё элгывалк'ылыргыльын.
Гыролмакы нывэтчатвак'энат н'ырок' лымн'э йын'аёттэ ынкъам мигчитльэт аэропортакэн.
Таа'койн'ын, рырамавъёчгын ынкъам энаёчгын ымыльорык нынчичьэтк'инэт энэчгытэты.
Савинына энмэч нэнанмытлын'к'авк'эн пирик таа'койн'ын, э'квырга-ым нэмэ эмк'ынгитэк нинэльук'инэт турыльыт калегыргыт, эльукэ рытъёттэ ы'ттъыёл.
Гэмавъе авъеткынка нытвак'эн, лылет ынин нунтымк'инэт ытри к'ынур ытръэч мэлпэн'ъивэтыльыт майн'ыръэтгыпы курык.
Э'квырга чимгъучыку ынык игыр, к'ынур крычмын.
Нымэльэв гэчимгъулин, — нивк'ин Савин, — колё нымэльэв.
Ымыльо ниничгытк'инэт.
Ымнымытван'эт ванэван мынльугъэн ынн'ин тэн'эльын мигчир.
Ынан йылнин таа'койн'ын аэропортармагты ынкъам лымн'э иквъи:
К'ырым нъытвагъан, н'ээк' нивк'инэт, тан'ычьатгыргын а'к'атвагырга эвинрэткэ.
Эпин'эръукэ нъитгъэн мури к'ырым нъыйъоткогъан.
Ытръэч вай гымнан тривн'ыркынигыт, тумгытум Гэмавъей, тан'нымытвагыргын гынин тывъё ынк'эн малк'ырымэн америкальэн.
Гым тычимгъуркын ынк'эн вагыргын индейцальыргэн.
нъыйъоткогъан.
Ытръэч вай гымнан тривн'ыркынигыт, тумгытум Гэмавъей, тан'нымытвагыргын гынин тывъё ынк'эн малк'ырымэн америкальэн.
Гым тычимгъуркын ынк'эн вагыргын индейцальыргэн.
Нырэк'ын-ым?
Гэмавъена нэнапалёмтэлк'энат ынк'энат вэтгавыт.
Ынк'эната, — вэтгавын'н'огъэ ытлён, — гымнан тытэйкыгъэн амаравкэваратэн таа'койн'ын.
Игыр америкальырык гэмо нэтчыгъэн тэленъепкин вагыргын.
Мынъынкэтъон'атгъан ырыкы.
Ванэван, тумгытум Гэмавъей, — элгывалк'ылыргыльа йын'аёта ивнин.
Ытри.
Гымнан-ым ынк'эн лёнратвын'а тынтыркын.
Амаравкэваратэн таа'койн'ын ынк'эн ръэт ымыльо америкакэн, э'квырга к'ырымэн игыткиныргин нымытвальыргэн н'отэнвагыргык.
Вэнлыги, — нытъивъэв иквъи Гэмавъе.
Йъарат-ым эвыр ынк'эн нымэлк'ин раяан'гыргын, — нивк'ин Ы'ттъувги, — чама винрэтыткульын амаравка этгыргэты.
К'эглынангэт, — вэтгыры вагъэ Савин.
Гэмавъе онтымэты иквъи:
Гымнан нэнавалёмэгым энмэн ынн'энконференцияк нэрэльун'ынэт делегаттэ к'оленотагты к'ытыльылк'ылти, ин'к'ун нырынгивинэт делегаттэ гамгавараткэнат.
Гым ынн'ин гэнанымн'ылявлен Мэмылына.
К'ыйылгын ырыкы ынк'эн таа'койн'ын Ы'ттъувги.
Морыгконференцияк ратван'ыт нэмык'эй к'улинутэльыкинэт рэмкыльыт, — иквъи Ы'ттъувги.
Ынн'ин этъопэл тан'ын'.
К'иквынэт, Ы'ттъувги, энмэн н'отк'эн  таа'койн'ын гэтэйкылин лыгъоравэтльата тэмин'ыльэ, гэтэйкылин ван'к'ытгыпы, ынк'эн тымъён ун'иильыгыннин'н'ыттыльэ.
Мачынан мургинэт Советкэнат делегаттэ нытаак'онат, ынк'о таа'койн'а к'улинутэльык делегатырык рээн ынкъам вэтык'ун кынмал нытэйкэвыркынэт, ин'к'ун авнатвака нитгъэн мараквыргын.
Ынкъам гыт, Ы'ттъувги, нэмык'эй к'ытаак'оркын ырык рээн.
Эченур янор рырамавъёчгын к'ыйыръэтгын ынантан'ычьа таак'ата.
К'ыркургын Москвак ынанмайн'ывэлчьан.
мараквыргын.
Ынкъам гыт, Ы'ттъувги, нэмык'эй к'ытаак'оркын ырык рээн.
Эченур янор рырамавъёчгын к'ыйыръэтгын ынантан'ычьа таак'ата.
К'ыркургын Москвак ынанмайн'ывэлчьан.
Капитанский!
Вынэ мэчынкы, — татлын'ыткогъэ Ы'ттъувги, — ынн'ин вагыргэты тратаак'огъа ынн'эн таа'койн'а.
Ынан пиринин таа'койн'ын, энмэч энаёчгычыко рытрэльё аэропортармата пиринин рырамавъёчгын ынкъам нык'итпъэв ёнэн чинитченлечыку.
Н'аргынэн тан'рэн'ан' гэнъэтлин.
Йын'эттэт энмэч гапаален.
Пэн'аръон'н'огъэ.
Ы'ттъувги к'эглынангэт гивлин.
Э'квырга лыгэманан' нэрэтк'инэт пин'эт, тан'рэн'ан'.
Ытръэч яален'к'ач рин'энэн'эк нылгэёгъатк'эн: тылечьын энмэч нымигчирэтк'ин ынкъам рин'энэн'этэ чинитрилык эвыча нэнантакан'атк'эн кытыйгын, нэнанкытыйгавк'энат льулк'ылти рырылпыраткольыргэн.
Рин'энэн' киткит ыльыльеквэ ралегъэ ынкъам гырголятгъэ.
Гэмавъе ытри аэропортакэн эрым мынгаймэтвылгыгъат, ынкъам ытлён эквэтгъи ярагты, гытгык к'ача а'рэнэнат ынан чиниткин ы'ттъыт лылепгъи рэн'анан'агты, Савинына энмэч тэйкынинэт н'ирэк' кэмлилти, гырголятгъэ ынкъам рин'эгъи айвачын'к'ачагты.
Ынпыначгын ван'к'ыттамэнн'ыльын ныркувъав рэмыннун'гъи кыляма лылетэ рин'эмъетыльын рин'энэн’ эвытрыкэ нъалтагнэты.
С.
Пэтле рамго кино, кинольын энмэч гэпкитлин.
Киноплыткок раграпчан'ыт.
Амалван’ вальыт о’равэтльат.
Пан'ъэвн'ытон'н'ок вулк'ытвик клубык к'онпы нымкъэв о'равэтльат нумэкэтк'инэт.
Пэтле рамго кино, кинольын энмэч гэпкитлин.
Киноплыткок раграпчан'ыт.
Колхозкэн Эргыръон ымыльо н'энъян игыр н'утку гумэкэтлинэт.
Аны ванэван амн'энъян.
Ятын'ок кинольын ымыльо н'инк'эгти еп инъэ нытлепыльэтк'инэт ан'к'агты ынкъам гак'олема ныкытгынтатк'энат ан'к'ачормэты, ыныкит ныльук'ин киномеханикын Ы'ттъыльынин тылечьылыгъитвъэт.
Ыргынан нырэнрын'к'инэт ы'твэпы клубэты кинолентаёчгыт.
Ыныкит-ым мэн'ин тылеркын гакинолентама Ы'ттъыльынэ рээн, ымы ынананн'эначьа дежурнильэ рангалян'анн'ынэн клубэты.
Ынпыначгыт етыркыт вытку кинон'н'ок: ыннэн кэливытгыр урэльу кинотагнэты, ынаноран' н'ирэк' кэливытгырти кинотагнэты.
Ытръэч н'от ынанпагчен'ычьыт киногты Мэмыл, лымэвыр завхоз.
Гэмалк'от мэчгынмыеп ныетк'инэт.
Нычьумэткук'инэт, нынвэтгаатк'эн Ы'ттъыльын, нымн'ылёк'эн, ръакартина ынан рэннин.
Ынанкавычьык вакан'ынвык ытри нывакъок'энат ынкъам агагчавка нывэтгавк'энат.
Мэмыл к'онпы нымн'ылтэлк'эн, к'эйвэ имыръэнут ыныкит вэтгаво нылгык'ин.
Ынан майн'ыягталгыргын гаяален, нымкык'ин имыръэнут гэльулин, ымы игыр ынин мачтанн'авэты вальыт лылет н'иныльэткинэмил пагчен'эты лылепыркыт.
Клубкэнак залык ачгыта — н'ирэк'эв рэлкун, мачмык'ын' вальын.
Ынк'эн библиотекано нылгык'ин н'утку н'ырок' шкафыт руссильэ ынкъам лыгъоравэтльакнигата йыръыльыт; н'утку ымы чьумэт, доминот.
О'равэтльата гэгрулмылин столк'ай, ынкы нычьумэткук'инэт на мусор, ы'ттъыёл рыролылтавтагнэты.
Энмэч мытлын'эн увичвэтыльыт гэнрулылтэвлинэт Кэн'ъиринэ, чинит ытлён ымы микынэ люн'ынрулылтэвэ.
Мэн'ин лымн'э?
Ынпыначгын Мэмыл вэтгычемгъогъэ чьумэткук Кэн'ъиринэ рээн.
Пытк'ы мыкын' о'равэтльат Гономына к'ача.
Ынан нэнаймэк'эн торранмыгазет.
Микынэ рай ы'лк'апк'агъёчгын нинэнрык'ин, к'утынэ пэтыранмыгазет нинэнчымк'эвк'ин; к'утырык ныракалевэтгавн'ык'эн турыльын, еп аймэкэё, ранмыгазет.
Аны евъев, — ынан ракалевэтгавн'ыткы, — нинивк'инэт ытри Гономына.
Кита, Унпэн'эр, к'ъарэгын н'отк'эн чьомыткын.
Гоном мачээчгэты к'ытгъи ынк'ам ынк'о иквъи:
Киткинук'эй к'ынивтылев мранк'ачкэн чьомыткын.
Ынн'ин.
Игыр-ым вэтгыры.
Йымэплыткок газета, ытлён к'ытгъи лыляпыльэты чьоматкольэты, омакатыльэты Кэн'ъиринэ ынкъам Мэмылына гролмакы.
Вачак ымы н'отк'оры ынан ванэван эмчьумэткульыт ныгитэнинэт.
Ынан майын'кы нинэгитэк'ин, мин'кыри накалевэтгавыркын ранмыгазет.
Вай-ым ынк'эн ынан чинит тэйкынин, чинит рымигчирэвнин.
Редколлегияльо Гономына рээн лымн'э н'ирэргэри: кэлиныгйивэтыльын Эйн'эч ынкъам ивинильын Ринтувги.
Ринтувги нывинрэтк'ин румэкэвык заметкат.
Мигчир Гономына нинэнлек'ин.
Ытлён — ивинильын ы'ттъыёлбригадайпы — гэльулин председателе редколлегияк.
Ынан нинэнлек'ин заметканомакаквыргын, энантанкавн'атгыргын, ынан ымы нинэтэнтэйкык'ин газета, мин'кыри к'ун ымы Эйн'эч, ымы Ринтувги эгъюлеткыльинэт тэн'кэлик заметкакэн нынныт.
Нынныт Гономына нымэльэв нинэкэлик'инэт, ытръэч вэнлыги рисоватык ытлён нылвавк'эн, ынк'эната нинэгтык'инэт яаёлк'ылтэ рисункыт журналгыпы.
Тэн'вытку н'отэнгазетак к'ынвэр вай йыпаннэн карикатура: кынвэр-ым вай нэльугъэн чиниткин художник.
Ранмыгазетак к'ача вальыт нэргъав танн'ыткон'н'огъат.
Гоном палёмтэлын'огъэ:
Вай ынк'эн Кэн'ъири!
Кэн'ъирий, китак'ун к'ыетги н'анк'о!
Кэн'ъири к'утгъи, анпаавка гитэк чьумэт.
К'эйвъэм мэчынкы ытлён тан'ээчгатын': Мэмыл а'ткэвма нытвак'эн ынкъам энмэч гынмыеп нычемгъотвак'эн.
Кэн'ъири эймэвык газетагты, тэнн'ыткульыт паагъат.
Мэмылына рыялгытаннэн чьумэк'эй ынкъам лылепыльэ нъайн'авын'он Кэн'ъири.
Ытлён пэлк'ынтэтгъи, гитэнинэт чьумэт ынкъам иквъи.
А'мын-ым ынн'ин.
Ынн'ини
колё тан'ычьыгыргынр
Ынкъам эвыр ынкы лыгэк'ылпэ ытлён Мэмылына рырулылтэвнин.
На мусор!
Вынэ ытръэч кытк'онача Кэн'ъири — мурык колхозкэн ынантан'ычьын чьумэткульын — нынрулылтэвк'ин.
К'эйвитык ымыльо н'утку тывъё гымнан гэльулин, к'оо иа'м рай мургин чемпион ынкы гэрулылтэтлин.
вальын; к'уттъим, энмэн Кэн'ъири гэпэн'ъивэтлин — анъым ынан энмэч ыннанмытлын'к'ав увичвэт нинэнлек'ин; н'ырок'авыт-ым нивк'инэт, энмэн ытлён ручеквъи ранмыгазетак льук карикатура.
Гым-ым чинит а'ткэвма нычьумэткуйвигым, ынк'эната чамъам тратвын'ын мэн'ин ипэ нипъэ гивлин.
Гоном амратаак'он'а н'ытогъэ.
Н'аргын энмэч вуск'ымчыку, пытк'ы ыныкит к'эргыклубчыкойпы н'ыток.
Аплёратвак Гономына валёмнэн: рай мэн'ин яалейпы эймэквъи ынкъам иквъи:
Микынэ гыт о'равэтльагты анн'энтанн'ыткойгот нэнтыгыт?
Вай-ым эты ынн'ин этынво гыт нэльугыт?
Вынэ ванэван, Гоном!
К'ырым этэнымчен'кэ гыт к'ытвагэ, вай к'эйвэ?
Ынк'эн инэнъээви.
Инэнъээви чама ы'ръунтэти!
Вынэ ынк'эн Кэн'ъири.
Этинэнгыгэрэн'кэ, Кэн'ъирий, к'ырым к'энанайылгав Ванэван мэн'ин газетата тэнн'у нырэлгыгнин.
Газетата нык'итпъэв нэнанъомравк'эн мэгчердисциплина, соцк'ръачетгыргын.
Нэнатвык'энат сонобязательствакэн инэнъэк'эрэвыльыт.
Аны Гономына тэн'ычьу нинэлгык'инэт вэтгавык яак газеткэн вэтгавыт.
Алван' вама Кэн'ъиринэ вэтык'ун ынк'эн ыныкагты нъытвынэн, вачак' игыр ынан элвэльин нинэчимгъук'ин.
Аны мачгынан имыръэнут к'ынъомравыркын, эченур ынн'э энъээвкэ о'равэтльан!
К'ырым гыт инэнъээвыльылк'ылигыт!
Уйн'э ынкы инэнъээвкэ.
Эвыр-ым гыт тэнн'у нэлгыркынигыт — ынкы гыт чинит энарачегыт.
Эк'ытличьэткэ, энъэк'эрэвкэ бригада.
Эчимгъукыльигыт элементэгыт.
Ынк'эн, гынык чимгъугйит, гым элементэгым?
Гым тык'ытличьэркын?
А?
Ванэван амгымнан ынн'ин мычимгъук, ынк'эн ымыльэты редколлегияк чимгъугйит.
Чама ынк'эн гэмгэн'инк'эе ымы лыги.
Ыныкит бригадак ивыркыт.
Нэмэ рай мургин к'ытли мэн'к'о рай лейвыльэркын.
Мачыргынан нывэтгавыркынат.
Йилыйил уйн'ыльин ы'ттъымкыльин.
Амвэтгаво лын'ык ынк'эн элвэльин, э'ткъим газетык анн'энатанн'о лын'ык.
Гынык-ым чимгъугйит, газетата лыгэн ынн'ин а'к'атвагыргын амытва лынъёлк'ыл?
Фактыт вэтык'ун вальылк'ылтэ.
Ынк'энака а'къанъомравын' мэгчердисциплина.
К'ытлильыт, тэмъюн'ыткульыт рын'ыркылявъёлк'ылтэ.
Гоном гаймаквъэ, ынан рытгэваннэн, энмэн ытлён ванэван омакатынвык, ипъэм н'аргын рывэтгаатыркынэн рын'ыркылявъёлк'ыл Кэн'ъири.
Вачак' ынк'эн Кан'ъэрэна гынмылкинэк вэтгавык арман' вагъэ.
Ынан татлын'ык лывавнэн Гоном.
Ынн'ин авъеткынка кытэк'эй вагъат.
Анъым мачыргынан энарачыльыт к'ыкритикаватыркынат.
Эченур ынн'э энъээвкэ, — вэнлыги нивк'ин Кэн'ъири.
Аны ынкы уйн'э инэнъээвкэ, — нэмык'эй иквъи Гоном.
Кэн'ъири э'птэ рэгъи.
Гономына ачгыта уйн'э авакан'ынвыка, ынкъам Кэн'ъири ынык яачы вакъогъэ, ынн'э гынмыл ынан тэн'ычьын вакан'ын гэльулин.
Рай иа'м ытлён к'онпын' Гономына к'ача ныратван'к'эн.
Еп тургитэк карикатура анн'энайпын, чит мачпаальын, нэмэ мэйн'этгъи.
Гономына вилюк к'ача валёмнэн эргывэнвывэтгав:
Аны вэтгаво лын'ык критика нутгык'ин.
Гынан чинитувик к'ыгитэгын.
Гынан ипэ ванэван критика лыги к'ылгыгын.
Гынан ипэ тумгытум рэнъэк'элтэвн'ыркын.
А'мын аны гыт художниклёчгэгыт!
Аны ынк'эн ванэван гымнан мырисоватын.
Иа'м-ым гынан вэтык'ун мэн'ин редколлегияльын чимгъуу лын'ыркын?
Дежурнильэ рывайн'аннэн о'раак.
Вачак' Кэнъири панэн вилюк к'ача нывэнвывэтгавчетк'эн:
Ынк'эн гынин мигчир.
Нак'ам о'ран' ивык айылга выркын.
Рак'эт-ым майылгавыркын?
Вэнлыги редакторэгым — нарамн'ылёгым.
К'эйвэ ымы микынэ нъырисованнэн.
Вэнлыги ынк'эн ванэван гымнан мырисоватын.
Ынк'эн стенкорына гарисоватлен.
Рак'-стенкор?
Мэн'к'оры ытлён етгъи?
Мурык нымнымык уйн'э Стенкорка.
Аны иа'м ы'ръунтэтыркын.
Гономына гытгытэ тэнн'ыткун а'рэнэн.
Ы'ттъыльынэ энмэч рэквэтэвнин аппарат ынкъам экранык камаграгъат тан'пэральыт эйычгит.
Вачак' ынк'эн к'ырымэн ан'к'ы, к'ырымэк мимыл, ынк'эн айвалтэркыгэн'кы тын'эльыт колхозыльэн тэк'рэвытрын'тын'эчьыт.
Аны ынан лым нарататкынъегыт, Гоном, — панэна нывэнвывэтгавк'эн Кэн'ъири.
К'ырым ы'нтаткынъегым, ымыльо фактыт моргынан гэнчичьэтлинэт.
Вэнлыги нарататкынъегыт.
Вай рэльун'ын.
Аны эк'уликэ!
Кэн'ъири, к'ынвэр, выйитвыгъи.
Лыгъоравэтльа колхозыльа нагэтан'н'он кубанколхозыльэн фильм.
Кэн'ъиринэ чинитувик лыгэкувчемгъольо нинэлгык'ин.
Ынан ванэван нычичевнин, ин'к'ун ымыльо к'утти колхозникыт алван' нычимгъук'инэт.
Ынан ынк'эн ванэван лыги нылгынин.
Ыныкит ымыльорык рэк'улым ытлён нъэйн'эчьивык'ин, Кэн'ъири нычимгъук'ин: вай вэну лын'э ынин кувчемгъогыргын, лымэвыр эчичевкэ ымыльо ытлён нъэйн'эльэтыркын.
Мачынан гыныгмил нытван, — нинивк'ин ытлён бригадира Кымъынэ.
Нак'ам-ым иа'м ёргыянвыт кувчемгъольык тан'ын' нымигчирэтк'инэт?
Иа'м гынык ынан тъарын' трудоднит?
Иа'м гынык нэнэнэтэ чимиръэтэвиръыт наяаркынат?
Ымы вай ынпыначгын Н'он'н'о — гынык мыкын' мигчирэтыркын.
Ытлён гынык ытлыгу тан'этын'.
иа'м ёргыянвыт кувчемгъольык тан'ын' нымигчирэтк'инэт?
Иа'м гынык ынан тъарын' трудоднит?
Иа'м гынык нэнэнэтэ чимиръэтэвиръыт наяаркынат?
Ымы вай ынпыначгын Н'он'н'о — гынык мыкын' мигчирэтыркын.
Ытлён гынык ытлыгу тан'этын'.
Ок а'мын, ымы ынкы Кэн'ъири рэк'ын лымн'э тан'эвын'.
Эвэнэгыргын, к'ырымэн тамэнн'атгыргын, эмк'элелвынэ ытлён нивк'ин.
Эвэнэма ыннэн ныкынтатвак'эн, к'ол-ым ванэван.
Амалван' ынк'эн нытвак'эн.
К'ол нитк'ин ымы н'инк'эй нумк'ук'ин, гыютльэн-ым ивинильын тэн'уйн'ыльин нырагтык'эн.
Чама вэты нымэльэв яаёлк'ылтэ о'равэтльат.
Ыныкит о'равэтльан э'нку лынъёта мигчирэ к'онпы мигчирэтыйгут нэнтыркын, чамъам ытлён нымэльэв рэмигчирэтгъэ.
Нак'ам ръэмигчир Кэн'ъиринэ тэн'у лын'ыркынин — ынк'эн колхозникырык нытан'ылвавк'эн чичевык.
Вачак'-ым к'ол нитк'ин Кэн'ъири нэмык'эй нымэльэв нымигчирэтк'ин.
Ытлён ныгыттэк'ин, нымлык'эн чама нинэпыткык'ин.
Ыныкит мигчир унмык эгыгэркыльин ынкъам итчыкыльин, ынкы Кэн'ъири ванэван томгэпы ныпэлятын.
Ынкъам вай к'эйвитык ытлён нытэгъен'к'ин тан'ъоравэтльано итык.
Тан'ванэван нъэйн'эльэннинэт чычеткин нэнэнэт, ынкъым ынык ытри н'ыраргарэ гатваленат — анъым вай эмн'ирэюну гъурэтлинэт!
Мачтан'ванэван ытлён нъэк'имлюгъэн.
Вачак' ытлён к'ол нитк'ин ынн'ин нык'ытлечьатын'ок'эн, к'ынур а'к'эмлёгты нытвак'эн.
Кан'ъэрэна этлы эвинрэткэ ымы гыёлятгыргын нымэльэв чьумэткук, талгъэн'ык.
Н'ан-ым ынан ымнымнымык ынанъыттъыёл йымнэн пыргуккъэли.
Ынык ы'ттъыёл пыргуккъэли куннин янор Кэльэвгинэ — колхозык электростанцияк механика.
Вачак' ынан пыргуккъэли ытръэч элянма нэнаяак'эн.
Кэльэвги нычимгъук'ин — энмэн ынк'эн илыръукин къэли, гролмакы уппэн'кы ынкы, ин'к'ун элянма илиил э'ннычыкогты эвнэтиликэ нитгъэн.
Кэн'иринэ ытлён тэнн'у лыгнин, ынкъам рычичевнин, энмэн н'от пыргуккъэли ныйпык'эн ин'к'ун нымэльэв, культуральымэл амрапэран'а.
Эченур вэтык'ун нымэльэв яаёлк'ыл!
Бригадира Кымъынэ ванэван чьумэт пэгчин'у нылгынинэт, ынан нэнаяак'эн ытръэч тэнуйгыкъэли.
Вачак' Кымъынэ Кэн'ъири к'утыргымил о'равэтльамэл мигчирэтыйгут нинэнтык'ин.
Кэн'ъиръим нъэнк'этк'инэн'ъэлетык ынкъам нычимгъук'ин, вай Кымъынэ ытлён тымн'ынн'эн анн'эно лын'ыркынин.
Вай ынн'ин курэ к'ынвэр гайпатлен ранмыгазетак карикатура.
Бригадагты нымнымык к'ача тэнувэран тэйкыйгут гэнтылин.
Ынн'атал ынк'эн ан'ъачгыргын: а'лыткоолк'ыл к'итынутэск'ын.
Лыгэн мин'кэмил нутэск'ын ръэлыткун'ын, ынкэмил ратгытлё.
Лымэвыр ымы мыкын'.
Вачак' ынк'эн вэты яаёлк'ыл колхоза, тэнувэрачыко нымкык'ин тэкичгын эвилеткэ тан'ытван'.
Кэн'ъири тэнлымынкыри нитыльэтк'ин, ин'к'ун ынкыри мэгчерынвэты эвнэлк'ыткэ.
Ынк'оры ынан валёмнэн, энмэн завхоза Гэмалк'отына рэннин аммонал, ынкъам ынк'эната пэглячьа нутэск'ын нэръэлыткун'ын.
Ынкы Кэн'ъири ынан чинит к'ытгъи бригадагты ынкъам, к'ынур вай тан'гэмо ынан аммонал, ивнин Кымъын.
А'мын-ым, бригадир, вай тыетгъэк.
Э'птэ гымнан тръэлыткун'ын нутэск'ын.
Кымъын, к'эглынангэт, Кэн'ъиринэ чимгъугйит, иничгытэтгъи ынкъам качьараквъэ.
Вачак' вэнлыги Кэн'ъири а'ткэвма гатвален: пэглячьа рычимиръэвнин нутэск'ын, вачак' ынк'о панэна нымкык'ин мигчир гатвален.
Рытолтатъёт аммонала итчык'итынутэск'ытъулти лымн'э рэнтыёлк'ылтэ увэрачыкойпы.
Ы'лён'эт ынн'ин мигчирыплыткук, Кэн'ъиринэ лыгэтъылын'огъат гыткат, мынгыт, к'эптин.
Ытлён к'ытги полярный станциягты, н'эранкилометрык оральэты нымгыпы, фельдшерына Алексей Вадимычына.
Фельдшера ытлён нывэймэнъэв рырынгиивнин: Кэн'ъири нымкыче ыныкы нылк'ытк'ин, чама тан'ычьыгыргын ынык рээн чьумэткук.
Тэн'гитэплыткук тъытльэн ынкъам палёмтэлыплыткок ытлён, фельдшер иквъи:
Тычичевын гынин тъычгыргын.
Тымкычьыт мэчтъылыркыт.
Ынк'эн ымыльо экэвкыльыт ынн'ин нитк'инэт.
Кит-кит ныпыгтык'инэт тымкычьыт, ынк'о ныпаак'энат.
Лымн'э ыннэн ы'лён'эт рэмигчирэты, рапаан'ыт тъылык.
Эченур ынн'э апаака мигчирэтык.
К'ымэльым гынык пэтле рэмэйн'эты нанк'ын.
Мынчьумэтку кита, ва?
ыннэн ы'лён'эт рэмигчирэты, рапаан'ыт тъылык.
Эченур ынн'э апаака мигчирэтык.
К'ымэльым гынык пэтле рэмэйн'эты нанк'ын.
Мынчьумэтку кита, ва?
Кэн'ъири нылгирэчьумэткун'к'ин, вачак' ытлён тарэлвын'эты э'нк'этгъи, иквъи, энмэн а'ткэвма варкын.
А'мын какой к'ылгэлёгыргын, — иквъи фельдшер ынкъам — вэчьым рытгэватэты эйминнин энатрэтъёлгэпы чьоматкоёлгын ынкъам йыпатын'онэнат ынкы чьумэт.
Мачн'эръамытлынча ытри увичвэтгъэт, ынкъам Кэн'ъири эгъюлкыльин оратвак пыннытвак, коргыльын рагтыгъэ.
Ынин чимгъун ынкы к'ынур к'эргыйъыйык' нытвак'эн, ынкъам рай ынкы ытръэч ыннэнчьэк'эй йъык'эй нытвак'эн.
Ынк'энано йъык'эю нитк'ин чимгъун, ин'к'ун эргатык инъэ Кэн'ъири нэмэ итчык'итынутэск'ытъулык мигчирэтыльылк'ыл.
Инъэ ытлён татэнувэран'ынвэты к'ытгъи ынкъам мэрынрэ виригъи онмыёлгычыкогты, ынкы энмэч нымигчирэтк'инэт ымыльо ынин бригадакэнат тумгыт.
Кэливытгырмил урэльу ытлён ырык рээн мигчирэтгъи.
Ынк'оры эймэквъи бригадирэты ынкъам мынга а'рэгты нанк'ын иквъи, энмэн кытэк'эй виин ытлён алва ралегъа.
Кымъын вэтгыры вагъэ.
Этрилкэ нанк'эн, Кэн'ъири о'ранк'агты иичгэтгъи ынкъам ынкы выквык рымагты амэчатгъэ.
Пэлк'ынтэтык, ытлён киткинук'эй мигчирэтгъи, нэмэ к'ытгъи бригадирэты, рытъылпэравэты льулк'ыл, иквъи:
Ынръам вай нанк'ын ръэгъи.
Нэмэ вай к'антаквэты мылк'ытык.
Вай ынн'ин ымъылён'эт Кэн'ъири эмк'ынкэливытгырык к'антаквэты нылк'ытк'ин ынкъам к'лигминунмэл лымэвыр оран' ытлён ынкы нытвак'эн.
Кымъынэ ытлён рагтыйгот нинэнтык'ин, вачак Кэн'ъири вэтгычемгъогъэ пэлятык.
К'эйвитык гым игыр ванэван мыкэтгумигчирэтык, — мачэгыпатэты, иквъи ытлён, — китъам вэнлыги трэмигчирэты, вэлер киткинук'эй мывинрэттык.
Ынк'эн Кэн'ъиринэ ынн'атал кувчемгъольо нинэлгык'ин.
Ымыльорык лыги нэрэтчын'ын, мин'кыри к'эглынангэт вальын Кэн'ъири!
Авынтъылеты татэнувэран'гыпы лёнрагта итгъи!
вальын Кэн'ъири!
Авынтъылеты татэнувэран'гыпы лёнрагта итгъи!
Ынан вай энмэч нэнамачвалёмк'энат ынк'энат вайманвэтгавыт.
Ынкъам ынан ынк'энат ынн'ин тэн'у лыгнинэт, рыпэт ытлён ырыкы мачлымаляквъэ.
Нак'ам ынин нанк'ын тан'ванэван нытъылын, ымы тымкычьытъычгыргын фельдшерык тывъёк к'эврэн' гапаален.
Ытлён тымн'энн'эн к'антаквэты нылк'ытк'ин, ынкы рымагты нывакъок'эн ынкъам ныпан'ъэвн'ыток'эн, эчимгъукэ гэтагты ан'к'ы, н'эгти.
К'ытрирэк тымн'эвакъотвак нывичвэтк'ин: нинэнинтык'ин валы ынн'ин, ин'к'ун каврак гыргол, ытлён чьомыткына нирын нутэск'ык.
Вай-ым вэнлыги тан'ванэван микынэ ытлён ныльунин.
О'рувэрайпы выквык рымагты танльон' ытръэч ынин левыт, о'ран'к'айпъым.
Ынкы ан'к'ачормык тэн'уйн'э о'равэтльака.
Ытръэч тапк'ан'к'ач рак'ъоравэтльата рай нинэнчикук'инэт купрэт.
Ынк'эн, вэчьым, Мэмыл.
Ы'ттъыёлкэн бригада к'онпы ынкы ныкопранкыквавк'эн, ынкъам копранкыквавыльо ырык нитк'ин ынпыначгын Мэмыл.
Н'ан-ым ынн'ин ыяайпы ынан к'ырым ныльунин Кэн'ъири.
Ыныкит-ым рэльугнин, к'ырым нэлкылнин.
Вэчьым Кэн'ъиринэ чимгъумил ынк'эн нъытван, ыныкит н'отк'энат атвака нъитынэт.
Вай Мэмылына гатвален гитэнэн'!
Кэтэм ынн'ытэк' гэетлин Хабаровскайпы каникулынвы ынин н'ээкык Тэгрын'э ынкъам рэннин ытлыгэты нылгинэрмэк'ин ан'к'агэтанан', к'эйвитык энмэч яаё, вачак' еп нытэн'к'ин.
Ынн'атал рыкачьаравнэн н'ээккэтэ ынпыначгын!
Вай ынк'эн гэмо нинэлгык'ин Кэн'ъиринэ.
Чама Мэмылын н'энъоравэтльамэл вальын к'элелвын, пэгчин'лылет, ынкъам к'онпы эмырак'колхозвагыргэты пагчен'атгыргын.
Ынк'эн Кэн'ъиринэ лыги нинэлгык'ин, ынкъам ытръэч эмъюргэ рытгэваннэн.
С.
Ынан-ым  рытэнмавъёлк'ылтэ купрэт, танкавн'ыёлк'ылтэ.
Ынкы еп чикинъэ Мэмыл ан'к'ачормэты к'ытгъи: вулк'ытвик бригада пэлгэты ыннын'ыттыск'ивыльылк'ыл.
Ынан-ым  рытэнмавъёлк'ылтэ купрэт, танкавн'ыёлк'ылтэ.
Ынанъыттъыёл нымэльэв тэйылигнинэт купрэн'илгыт.
Кытыйга ынкъам тиркэ гатан'ынкыквавленат.
Вачак' о'птытъар пыгычьыт нытъэрылтэтк'инэт, к'этэв Мэмылына рылейвынинэт алымыт.
Ынпыначга йытонэн энаёчгычыкойпы гитэнэн'.
Ан'к'аткын янор тэн'уйн'э эръэкыльу пэрагъэ.
Ынк'о вай лыгичивтыл — катам мэмлыткыната — рэн'агаляск'ычатгъэ гачгамкын.
Чекыяа чен'к'агъэ ръэв.
Ръэв,— чимгъугъи ынпыначгын.
Эгитэнэн'кэ, вэчьым к'ырым ымы тъыльугъэн.
Ынан к'ылгэлёгты ёнэн гитэнэн', йытонэнат манэгъэнъачыкойпы пыгычьыт ынкъам мэгчератын'огъэ.
Н'утку, чык'ан'к'ачормык ымыльэты чиниткин вагыргын ынан гэегтэтлин.
Унтымкыльу гатвален ынк'эн вагыргын, тан'ычьыгырго гатвален!
Ыныкит Мэмылына ынк'эн нэнакэтъок'эн — ынн'атал тан'ычьыгыргын!
Ынан лым к'олетъылё тратвын'ын валёмъё гымнан Мэмылгыпы.
Игыр-ым виин тратвын'ын н'утку пын'ылтэлык яаёлк'ыл.
Ынанн'ъочьо о'равэтльано горатвален Мэмыл.
Н'эныльанма ытлён аны колё гэтэвиминн'ылин: ынк'эната тэвиминн'э мэчынкы мынгыткэн о'равэтльат тан'ынпыннавын'.
Вачак' Мэмыл алван' вальын.
Ытлён палёмтэлма к'онпы чимгъуркын: аны н'отк'эн ынанкоргычьын о'равэтльан.
Ытлён к'утырык рээн нэмык'эй энантомгавыльо ынкъам ы'ттъыёлкэнано председателё колхозык гатвален.
Вэчьым ымы игыр ытлён председателе нъитыркын, ыныкит кэлигъюлыльу нъатвагъан.
Вачак' ытлён тэн'эгъюлкыльин калевэтгавык ынкъам кэличитык.
Н'иныльу вама ытлён к'утырык, нэмык'эй ыныгмил вальык а’ачекык рээн, люн'кэлиткульу гитлин, мин'кыри к'ун мургин н'ъочьыварат ынкы уйн'ыльу акалеткоракыльо гатвален.
Вачак' ыныкит ынк'эн эргыръэт ымыльорыкы вэнтыгъи — ынкы ынръам Мэмыл колё ныван'элтатк'эн.
Ытлён нывинрэтк'ин рытомгавык мурыгнутэк советкэн нымытвагыргын, нинэнтэйкэвэтк'инэт эн'эн'ыльыт ынкъам кулакыт, нэнантомгавк'эн колхоз.
Чама вай ымыльо ынан кэлигъюлетыйгут нинэнтык'инэт.
Вачак' кэлигъюлетык чинит нылвавк'эн, йъарат ныван'элтатк'эн.
Мэмыл ынн'атал нэн'ъэлетк'ин рылек колхоз.
К'этэв пэтле гыюлетгъэт о'равэтльат.
Ыныкит председателё нэльугъэн Вамче, Мэмыл ымы киткинук'эй люн'ъээтэ итгъи.
Чекалван'!
Вай ынк'энагты ытлён гэтэгъенлин, ин'к'ун ынн'ин вальыт о'равэтльат нымэйн'этынэт.
Ынан чинит Вамче кэлиткуйгут нинэнтык'ан, чинит тын'ивынин калетконвы Въэн'эты.
Турыльэ председателя пытк'ы тан'ын' рылян'н'онэнат колхозкэн мигчитти.
Ынпыначгын Мэмыл вэнлыги эгыттагнэты члено правленияк эмк'ынгивик ныльук'ин.
Мэмыл ынкы чит кэлиткуск'икви, ликбезеты к'ытын'огъэ.
Вачак' вэнлыги лываквъэ.
Ымыльо кружокык кэлиткульыт энмэч гэйк'унтэтлинэт, Мэмыл вэтгычемгъогъэ — чамъам райъогнэнат, ынкъам ынк'эната ытлён к'ытрирэгъи.
Чама нымкъэв ытлён нымигчирэтк'ин гыннэн'н'ыттыбригадак: Мэмыл ныракалготкэн'к'эн — вай председателё энма эгъюлеткыльу люн'нъэле милгэрыткук, льэтык: вынэ Мэмыл ванэван тымн'энн'эн нымигчирэтын.
Ымы нымкык'ин мигчир ярак: Мэмылын н'эвъэн тэленъеп гэвъилин, ынан чинит гэнмэйн'эвлин н'ээкык.
Чама к'онпы эмырак'эты ныпэгчин'этыльэтк'ин.
К'ол нинэнтык'инэт, ынан ченлечыку нинэнтын'эвк'инэт мэйъулет; к'ол нинэнтык'инэт нинэтэйкык'инэт ван'к'ытгыпы имыръэнутк'эгти.
Вай ынк'эната ынан эк'ылпэ рыпаавнэн ликбез, ынкъам ыныкит ытлён мин'кы тэныннын'ыльылк'ыл, — нэнарисоватк'эн мэлгыёчгэпы нынны.
Ынк'эн ынан чимгъунин еп председателё вама.
Н'ааккагты ынан мэлгыёчгык нымэльэв кэлийгут рыннин нынны Мэмыл, ынкъам ыныкит ытлён мин'кы тэныннын'ыльылк'ыл, — ы'ттъыёча нинэтрилк'ин мэлгыёчгын ынкъам ынк'оры нинэкэлик'ин нынны.
Этъым вай игыр калевэтгавыльыт н'утку рэмэтивэнн'ыт, ин'к'ун Мэмылына лыги нымкык'ин романтэ, пын'ылтэлтэ.
Гымнан лыги, ынк'эн а'к'алымалявын', ытръэч к'элюк'-ым мин'кыри, мин'кыри к'ун гымнан к'онпы амк'эглынангэт тыкэлиркын, к'эйвитык энэчгытэты к'ол итыркын.
Тэгрын'э кэлигъюлетык, ынан к'онпы ытлыгэты калевэтгавъёттэ книгат нэнатвык'энат.
Янор Мэмылына нинэгитэк'ин, мин'кыри ынин н'ээкык кэлиткуркын.
Ынк'оры ытлён ынк'энагты ынн'ин кэквъи, к'ынур вай ынан чинит нэнакалевэтгавк'энат книгат.
Тан'ымыльэты мурык нымнымык, ыныкит атвыка кэлиныгйивэтыльыт, Мэмылына ынанмыкын' лыги книгак имыръэнутэт тывъёт.
Ытлён кэлигъюлыльу тан'ылгын', ыныкит вай вэлер ыннэн буква ынан лыги нъылгынин.
Вай ынн'ин вальын ынк'эн мургин ынпыначгын — Мэмыл!
Вай-ым йытонэнат ынпыначга э’нъачыкойпы пыгычьыт ынкъам танкавн'ын'н'онэн купрэн.
Йыпаннэнат н'ырок' пыгычьыт, н'ырак'ав-ым йыпанма, рэрэннин, ынкъам пыгычьын о'ран'к'агты кувлыткугъи.
Ынпыначга кэтэм мимлык к'ача йъонэн.
Палк'ынтанма гитэнин ан'к'ачормын ынкъам льунин  рай мэн'ин к'антаквык рымагты вакъотвальын.
Мэн'ин рай ынк'эн?
Мэмылына йытонэн гитэнэн', лылепгъи ынк'ам элкылнин Кэн'ъири.
К'эйвитык, ынкы к'антаквык к'ача Кымъына бригадата нытэйкык'ин тэнувэран.
Иа'м-ым к'ытлек'ылявол Кэн'ъири тымн'ынн'эн вакъотваркын ынкъам чин'къэтывэркын, мигчирэтык пууръу?
Эты ытри пан'ъэвн'ыторкыт?
Иа'м-ым ынкы амынан Кэн'ъири вакъотваркын, э'мъим к'утти?
Кэн'ъири пэтле к'утгъи ынкъам к'ытлегты эквэтгъи о'раувэрагты.
Мэмылынъам элвэльин энмэч чемгъон'н'онэн.
Ытлён нычимгъук'ин: вай эргатык, Тэгрын'э еп йылк'анма, ытлён рыннын'ыттыск'ивы, амранчачальавн'а ыннэ Хабаровскакэн студентка.
Ынкы, Амурык, вэчьым уйн'э Лыгъоравэтльан'к'акэн, к'ычав Эвыр раквагъа тан'к'ычав, ымы Гэмавъе ытри Йынрын ръэйн'эвнинэт.
Йыпатыплыткок пыгычьыт, Мэмылына гитэнин эвычакэн купрэн'илгын.
Ынкы к'ытлыги н'ирэк' тинэнитчын'ыт гэлпъилинэт.
Ытлён ан'к'ачормыеквэ эквэтгъи, нинэлк'ырирк'инэт тинэнитчын'ылк'ылти выквыт.
Тыляма ынан нэмэ льунин к'антаквык к'ача вакъотвальын к'лявол.
Ынкъам гитэнэн'этэ ынан нэмэ элкылнин Кэн'ъири.
Кытэк'эй вак, ытлён нэмэ ынн'ин итгъи, кэливытгыр галяк — нэмэ, ынк'оры вай лымн'э.
Аны рэк'ыркын ынкы ынк'эн к'ытльэлявол?
К'эйвитык ынкы ытлён мачынан тан'ытван'.
Ытръэч ынн'ин итык пууръу, Кэн'ъири нытымн'этвак'эн: ытлён нывакъотвак'эн, нувичвэтк'ин валята, въайыткынык нарычгытвак'эн, нытаак'ок'эн.
Ынкы Мэмылына чичевнин, ръэнут ынк'эн чимгъунин Кэн'ъиринэ, ин'к'ун эвнэмигчирэткэ нитын.
Аманн'энайпа ынпыначга рыпэт кэгынмэ тинэнгыгэрэгнин к'ытльэлявол.
Аны ынан мытрататкынъегыт, тэмъюн'ыткульигыт!
Аны амалван' вальыт ынк'энат о'равэтльат — Мэмыл ынкъам Кэн'ъири, лыгэн к'онпы алван' вальыт, алван' ныгитэк'ин ыргынан торвагыргын.
Мэмылына торвагыргын — ынк'эн колхоз Эргыръон ынкъам нымэйын'к'ин советкэн Родина ынк'эн институтык кэлиткульын Тэгрын'э, ынк'эн Унпэн'эр, Вамче, тан'ымыльо ытлыгык алван' нымытван'н'ольыт мурык нутэк о'равэтльат; ынк'эн ынин чиниткин ынпыльатгыргын.
Вай-ым ыныкит нымытвагыргын игыр нымэльэв атвака нъитын, Мэмыл тэленъеп энмэч к'ырым нъыегтэлын.
Н'ъочьыройыръык ынпыначгыт пэтле нывъик'инэт.
Тэгрын'э нивк'ин, энмэн Мэмыл егтэлыльылк'ыл ынык нэнэнэк лым нэнэнэт о'раттагнэты.
Вынэ к'ырым ынк'эн эк'ылпэ нытвагъан — вай Тэгрын'э еп э'ликэткыльин.
К'эйвитык Тэгрын'э к'ырым к'онпы эк'ликэткыльу нитын.
Мэмылына тэнлыги, микынинэну нэнэнэну ратван'ыт ынин ытлювъёт: ытри Йынрыно нэнэнэну ринн'ыт.
Вачак’ ынк'эныргин нэнэнэргин лым нэнэнэт а'тчак — йъарат о'тчой.
К'эйвитык-ым Мэмыл мэчынкы ымы ырыкагты нъаатчан.
Тан'вагыргэпы алва тылек ванэван мэн'ин ныгагчавын.
Кэн'ъиринэ нэмык'эй торвагыргын тэн'у нинэлгык'ин.
К'эйвитык ынан гэмо пэтывагыргын ынкъам а'к'антэнмыткон'.
Чама ынан ванэван ипэ яагты вальын лыги нылгынин.
Ытлён нытэн'ычьэтк'ин ымволк'ытвэн'эт клубык вак, чьумэткук, талгъэн'ык.
Ымы рыпэт кинома, — нивк'ин Мэмыл, — Кэн'ъиринэ ипэ элвэльин нинэгитэк'ин.
Ипэ мин'кыри йыпык пыргуккъэли — ынк'эн гамгакартинак ынан мыкын' нинэгитэк'ин.
Нымкыче Мэмылына нэнанвэтгаатк'эн Кэн'ъири, ин'к'ун ытлён нымэльэв колхозмэгчерэты нытваркын.
Лымынкырилы нэнанвэтгаатк'эн, нак'ам Кэн'ъирин к'ытлин майын'кы нытвак'эн.
Ымы вичыльэ Вамчена нэналвавк'эн рытэн'ытвэтык Кэн'ъири.
К'эйвитык Мэмылына майын'кы ыныкы нылымалявк'эн Кэн'ъири, вачак' вэнлыги к'ытльэлявол тан'колхозыльо люгнъэле итгъи.
Кэн'ъиринэ ванэван нымкыче нырэльугнин Мэмыл, анн'эно ытлён нинэлгык'ин ынкъам винвэ Кэн'ирылгыну нинэлгык'ин.
К'эглынангэт ынпыначгэн мран'к'ач мынгык рылгылгын гэмлелин, авэтгаткыльэн.
Вэтгавма ынан ынк'эната рылгэ нэнанъомравк'энат тывъёт ынкъам Кан'ъэрэна ныпэрак'эн, к'ынур вай ръагалгачга пэнрыйвыркынэн ытлён ынкъам упыткуркынин.
Вачак' иа'м рай амыныкы ынк'эн ныпэрак'эн.
К'утырык ымыльорык лыгитэн'у нылгык'ин ынпыначгын Мэмыл ынкъам етъан' ымныкэрэт палёмтэлык ынин пын'ылтэлтэ.
Ынкы вулк'ытвик Кэн'ъири коргэты рагтыгъэ: ытлён нычимгъук'ин.
А'мын вай нымэльэв тытэмъюн'ын бригада.
Мэмылынъам пынлёнэн Вамче ынкъам эвыр ынкы тэнчичеквъи.
Эргатык ымъылён'эт ытлён нычимгъук'ин, мин'кыри тэнымчевн'ык к'ытлильын Кэн'ъири.
Тывык Вамчена?
Вачак  ымы ынн'ин Вамче ван'элтаркын.
Тывык омакатынвык?
Вачак' к'ырым пэтле омакатгыргын нытван!
Правлениягты э'йн'эвык?
Аны нымкыче ытлён правлениягты гъэйн'эвлин, гъэйн'эльэтлин ынкы ганн'ыркылявлен, гъэйн'эчьивылин, вачак' ымыльо ынк'эн лыгэнитык.
Ынн'ин Мэмылына чимгъунин кэлик Кэн'ъири ранмыгазетагты.
Еп ытлён ынн'ин энтыкыльин.
Ынан ынк'эн тывнэн тантомгэты Гэмавъена, ынк'о Гономына к'ытгъи.
К'эйвэ, — иквъи Гоном, — игыр вулк'ытвик калеткорагты к'ыетги.
Моргынан игыр к'ол ранмыгазет мытыплыткуркын.
Ынкы Эйн'эч ынкъам Ринтувги ратван'ыт — ымыльэты редколлегия.
игыр к'ол ранмыгазет мытыплыткуркын.
Ынкы Эйн'эч ынкъам Ринтувги ратван'ыт — ымыльэты редколлегия».
Калеткорак, ыннан классык ынан ытри льунинэт, ыргынаи нык'итпъэв нытэйкык'ин ранмыгазет.
Мэйн'илгыкэлитъул, рыратъё нотайкочаткынык, к'ынур ан'к'аеквэ тылельын гилгил, редколлегияльыт-ым, гролмакы кэлитъулык элвэтин'этыльыт, к'ынур мэмылтэ раровтын'ыльыт гэлыткынэты.
Эйн'эчынэ тан'почерка нинэкэлик'инэт заметкат, Гономынъам амалван' пэральа энаркэлечга нинэкэлик'инэт нынныт.
Ринтувгинэ нинэнэймыск'эвк'инэт журналгыпы чывэёт картинкат.
Ынанмайын'кы Мэмылына гакачьаравлен Ринтувги, мин'кыри к'ун ытлён гэлгипэн'ъивэтлин ынкъам игыр вай тан'пан'ъэвн'ытон'.
Э'тки аны ан'ъачгыргын о'равэтльагты, кавыльэты тэвыльатык чама милгэрыткук, мигчирэтык вэн'ыткунэн'этэ ынкъам энаркалечга.
Ринтувги к'онпы найылгавк'эн, ин'к'ун эвнэнэймыск'эвкэ о'ралвагты картинка, авнанчарэйпатка клея ранмыгазет, рыпэт ынк'эната ытлён колё гатгытлёлен.
Мэмылына тывнэн Кэн'ъири ынкъам иквъи:
Ытръэч вай чамъам гымнан ынк'эн чинит трэкэлин'ын.
Ынан торгынан чинит заметка к'ыкэлигыткы.
Вэчьым ытръэч мэчынкы гымнан ытлён трарисованн'ын.
Ытлён партак к'ача нанвакъовын, нэйылын кэлитъул, о'птытъар карандашыт, резинка, чинит-ым нэмэ апак'атлыткогъат нотайкочаткынык.
Вачак' пэтле Мэмылына чичевнин: рисоватгыргын кэлитъулык ынкъам ван'к'ыттамэнн'атгыргын — ынк'эн тан'алван' вальыт.
Нак'ам тэлен' ытлён нычимгъук'ин: рисоватык вэчьым чекотгын': ыныкит а'ткэвма рисоватык, резинката тан'мален'.
Эвыр-ым ван'к'ытык а'ткэвма рисоватык, ынкы ымы рэк'эё а'к'авэнратын', ымы резинката.
Вачак' игыр Мэмыл вэнлыги а'ткэвма нытвак'эн.
К'ол нитк'ин ынин карандаш нымлек'ин, к'ол нинэнтык'ин к'икэлитъул нинэнэвк'ин.
Ыныкит кэлитъул ванэван нычимэтын, ынн'ин ынан нинэкэлик'ин кэлитъул, рыпэт ымы резинката малек нэналвавк'эн.
Мачмынгыткэн кэлитъулти ръэк'эрэвыплыткук, Мэмыл вэнлыги к'ынвэр кэквъи ынк'энагты.
Еп ымы кэливытгыр агаляка ынан карикатура пылыткунин.
Ынпыначгын ынн'ин гагаймавлен мигчирэтык, рыпэт ынан лён’валема рыннинэт яалейпы эймэвыльыт Эйн'эч, Гоном ынкъам Ринтувги.
Ытлён вынынтатгъэ, вытку ыныкит ытри, гитэплыткук карикатура, лыгитэнн'ыткугъэт.
мигчирэтык, рыпэт ынан лён’валема рыннинэт яалейпы эймэвыльыт Эйн'эч, Гоном ынкъам Ринтувги.
Ытлён вынынтатгъэ, вытку ыныкит ытри, гитэплыткук карикатура, лыгитэнн'ыткугъэт.
Ынн'атал-ым йык'к'ай-ым!
Вай н'отэнранмыгазетык мытрайпанн'ын!
Аны, тумгот, мурык игыр чиниткин Кукрыниксы варкын!
Мэмылына ванэван титэ нывалёмнэн Кукрыниксы, вачак' чичевнин: ынк'эната ытлён колё нанъягъан.
Вачак' ипэ Кэн'ъиринэ нылгинымэльэв лыги: ынк'эн к'ырымэн инэнъээв, ипъэм ымыльо ынк'эн к'эглынангэт.
Вачак' ынк'энайпы ытлён ванэван нунтымэвын.
Игыр ынин чимгъун Кубаныльык казакыкгыпы о'ралвагты варкын, чекъоралвагты кинойпы.
Ы'ттъыёлчывэпыт кинокэн пылыткугъи, Кэн'ъири о'ратытлеты эквэтгъи: вынэ а'к'авакъотван' кинок игыр ытлён варкын.
Микынэ рай н'ытотыляльын к'улильэннин:
Мэй, Кэн'ъирий, нэмэ к'антаквэты к'ытыркын?
Аны ынк'эната тан'ымыльо рытэнн'ыткувнинэт.
Эви вай энмэч ымыльорык накалевэтгавын ранмыгазет?
Кэн'ъиринэ ымы С.
рэк'ын люн'ивэ рыннинэт тэнн'ыткульыт, вачак' вэнлыги нэргъав ивнин дежурныльын:
Кита к'ынвэнтэтгын библиотека.
Ынкы гымнан пыргуккъэли тыпэлягъан.
Н'ирэргэри ытри рэгъэт библиотекагты.
Пыргуккъэли, к'эглынангэт, ы'лк'эпык ныймэтвак'эн — Кэн'ъиринэ рытгэваннэн кыляма Гоном.
Ынан пиринин къэли ынкъам тытлеты тыляма авынъанк'атэты нывилгъи ранмыгазетык к'ача ынкъам нэмэ гэтан'н'онэн карикатура чама калевэтгавын'онэн ынкэгин'кы вальын заметка.
Вай н'отк'эн черъывытэчгытрыпэральын выквычгын.
Ынкы рымагты нывакъотвак'эн танн'авэты вальын н'ирэнлевтыльын топык'ыляволк'ай.
К'ол левыт выквык рымагтэпы льолк'ылтагнэты нывытрэтк'ин.
Льулк'ыл ынн'атал нытавэмэнн'ыпэрак'эн.
К'ол левыт мачьэмпакы нытвак'эн ынкъам выквык рымагты натчытвак'эн.
Льулк'ыл ынкы левтыкин рамыннон'эты нытвак'эн.
Ынн'атал рай мин'кыри такарикатуран'ыльа вачак' тан'алкылын' гэтэйкылин льулк'ылкин тавэмэнн'ыпэрагыргын.
Рамыннон'гыргын-ым к'ынур нивк'ин: ынн'атал-ым юргымтэк'ыт гымнинэт мигчиттумгыт, ынк'эн льулк'ыл нэмык'эй танн'авэты вальын, мин'кыри к'ун калевэтгавыльа энмэч лыги ы'ръонтатгыргын.
Кэн'ъиринэ чимгъугйит, ынк'эн топык'ыляволк'ай этлы ыныгмил апэракыльэн.
Вачак' рай иа'м ымыльо нивк'инэт — н'отк'эн вай Кэн'ъири.
Рай иа'м эвыр ынкы ытлён нэлкылгъэн.
Карикатурагэн'кы вальын заметка гэкэлилин Гономына.
Ынкы энмэч уйн'э мын'апчегыргын.
Гэтэныннын'лин ынк'эн Ан'ыркылкыльэн к'ытльэлявол.
Татэнувэран'ынвык, — гатвылен заметкак, — ымыльэты Кымъынин бригада стахановыльымэл гэмигчирэтлин.
Пытк'ылым гэтэгмигчирэтлин авынынпытвагты ынпыначгын Н'он'н'о, чама н'иныльын тылечьыткульын Йынрын.
Ытри, бригадирмэл, тэнмычьо нитк'инэт мэгчератынвык к'отырыкы.
Ытръэч ыннэн о'равэтльан а'ткэвма нытвак'эн.
Ытлён ванэван нырэмигчирэнн'ын.
Лыгэн к'утти мэгчеранма, ытлён к'онпы к'антаквэты нылк'ытыльэтк'ин.
Нак'ам ытръэч лыгэнитык н'энрилы нылк'ытыльэтк'ин.
Ытлён ынкы ныпан'ъэвн'ыток'эн ынкъам эмк'элелвынэ тумгыт тэнн'у нинэлгык'инэт, ытръаттагнэты эн'ъэлетыльыт.
Моргынан мытчичевын: ынк'эн ытлён тымн'ынн'эн ынн'ин нитк'ин, ин'к'ун эвнэмигчирэткэ.
Вынэ ытлён лым к'ырым вэты ынн'ин итыльылк'ыл.
нылк'ытыльэтк'ин.
Ытлён ынкы ныпан'ъэвн'ыток'эн ынкъам эмк'элелвынэ тумгыт тэнн'у нинэлгык'инэт, ытръаттагнэты эн'ъэлетыльыт.
Моргынан мытчичевын: ынк'эн ытлён тымн'ынн'эн ынн'ин нитк'ин, ин'к'ун эвнэмигчирэткэ.
Вынэ ытлён лым к'ырым вэты ынн'ин итыльылк'ыл.
Кэн'ъиринэ ытръаттагнэты калевэтгавнэн заметка ынкъам аманн'энайпа рыпэт рыннынк'ак'ъаквъэ.
Вачак' гучвыгитэк клубкэн дежурнильын, ытлён рэмыннун'гъи ынкъам, гырапэты, н'аргыногты н'ытогъэ.
Вачак' ытлён паагъэ рэмыннун'ык чама гырэпык, эвыр киткинук'эй иичгэтгъи дежурнильэпы.
Ынн'атал колё тиркэ нэнанк'эргавк'эн тэпк'эйиквин.
Ынкы тэпк'эйиквик — мургин нымным.
Колё номычьатк'эн.
К'эйвитык нымачыгтыйгатк'эн, ытръэч вай айвачын'к'ачайпы, ынкъам тан'ванэван нынэгытовын.
Тэпк'эк, кэтэм нымнымык гыргоча, ныпонн'эльатк'энат гачгамкыт.
Вачак'-ым ымы ивтылетэ авынрэн'амъянма тан'ванэван мэн'ин нычаткаткогъан.
Ытръэч кытк'онача эплык'ытэтэ рыръалявъё гатле, к'ынур выквылгын, нотаск'ыткынэты нэрэтк'ин.
Вынъэм игыр а'к'ачаткаткон', пытк'ылым айвачын'к'ачайпы кытыйганма: ан'к'ак, нымнымык к'ача вальык илирык агнон, кытыйга мэчынкы ынкыри тагныпкэратын' пэкыл.
Нымнымык-ым нымнэк'инэт пойгыт ынкъам чьык'элпэрпойгычьомыткынык ныйпын'атк'энат рэпалгыпойгыёчгыт.
Лыгъитвык нынрымэк'энат ы'тнэлгыт.
Ыман'к'ачормыеквэ рэмкын нъытналгынрымэк'эн.
Ынпыначгын Мэмыл энмэпы ёпылк'эвынвэпы нырагтытыляк'эн.
Ынк'оры ынан нинэгитэк'ин агнон.
Левыт ынин экъэликыльин, мачвэк нилгик'этк'ин гитэнэн'.
Гытлён, к'ынур к'эргыкыляляк'агтэ, ынык кытрэлык нык'элпэратк'эн, нытилик'ин ынык льолк'ылкымъогъеквэ.
Ы’ттъыёл Мэмыл пан'ъэвн'ытогъэ н'энбригадакэнак лыгъитвык к'ача.
Ынкы нымигчирэтк'инэт Ринтувги ынкъам чинит бригадир Унпэн'эр, Гэмалк'отын экык.
Мэмылына кытэк'эй ытри рывэтгааннэнат, тывнэн, мин'кыри игыр варкын агнонвын.
Ынн'ин нымэльэв тывнэн, мин'кыри тан'ытвын' ытръэч тан'гыннэн'н'ытыльэты.
Унпэн'эр-ым ытри Ринтувги тэн'гыннин'н'ыттыльыт, ыргынан натан'валёмын Мэмылынэн тывъё.
агнонвын.
Ынн'ин нымэльэв тывнэн, мин'кыри тан'ытвын' ытръэч тан'гыннэн'н'ытыльэты.
Унпэн'эр-ым ытри Ринтувги тэн'гыннин'н'ыттыльыт, ыргынан натан'валёмын Мэмылынэн тывъё.
Мэмыл лымн'э мэчурэтылегъи ынкъам вакъогъэ чыгайыткынык Кымъынэ бригадак лыгъитвык к'ача.
Н'уткъум нымигчирэтк'ин Кэн'ъири.
Вай тыетык, Кэн'ъирий.
А'мын-ым етий мачгынан.
Иа'м ынръам амгынан мигчирэркын?
Акавкэгыргын ынк'эн гыныкы амгынан мигчирэтык.
Бригадира винрэттумгу гымыкы Йынрын гэнн'ивылин.
Ытръэч ынин титин'ы нылгинэвылк'ык'ин.
Гымнан пынанвы титин'ы ытлён тынн'ивыгъэн.
Аны ынк'эн Кэн'ъиринэ лыгэкоргэты нэнатвык'эн.
Мачынан Кэн'ирылгынэ ныльуркынин: ынанъяагты вальын мигчир — налгынрымэгыргын — ыныкы тэйкыйгут гэнтылин.
Мачынан ытлён к'ытлильу, э'ткин'у, имырэк'ыльу ы'нылгыркын, вачак' ыныкит ы'твык нанрымэн'н'он ы'тнэлгын, ымбригадгыпы ипэ ытлён нэнн'ивыгъэн.
Рыпэт ымы игыр стахановыльа Йынрына Кэн'ъири очо лын'ыркынин.
Вэчьым Кымъынэ к'олебригадакэнак ченэт бригадакэн к'ляволтэ тан'ын' лыги нинэлгык'инэт.
Аны к'эйвэ Кымъынэ н'утинмигчирык Кэн'ъири йыпаннэн, — нычимгъук'ин Мэмыл, гэтама мигчирэтыльын Кэн'ъири.
Ынк'эн к'ырымэн гыннэн'н'ыттыгыргын лымэвыр татэнувэран'гыргын — н'утку мэчынкы тан'мэгчератын' ымы айылгыкыльо чама эк'итпыкыльу иткэ.
Н'утку ныгтамъав, ныгъюльэв тынэёлк'ыл ы'тнэлгын, ынк'эн-ым нымэльэв Кэн'ъиринэ лыги.
К'ыгитэгыткы аны нымэльэв ытлён игыр мигчирэтыркын!
Аны нымэльэв игыр мигчирэтыркын, — ивнин Мэмылына ныгъюльэв кэн'итититэ инэнниткульын Кэн'ъири.
Ынръам игыр ынпыначгын мачалван' чимгъуркын.
Ин'к'ун нымэльэв тыник лыгъитвык рэтк'ыявъё рэпалгын к'ырым вальылк'ыл амгыёлятгыргын, амгытаматгыргын — чама вай к'элелвын вэты онтымэты вальылк'ыл.
К'ол налгык'ачакэн равъёлк'ыл тититэ, н'ирэк'эв-ым ытръэч амгынонтагнэты, ин'к'ун рытрииръын авнантока нитын.
Ыныкит рэвык к'ол налгык'ачакэн — мимыл ынкы рэвъюнтыркын ы'твычыкогты.
Ы'твынэлгын а'к'аннэн', ыныкит о'равэтльан а'ткэвма выенторкын.
Мэн'к'ъом тан'выенток, ынн'э рай к'элелвын к'ынур пыгыпгэтыркын?
к'элелвын вэты онтымэты вальылк'ыл.
К'ол налгык'ачакэн равъёлк'ыл тититэ, н'ирэк'эв-ым ытръэч амгынонтагнэты, ин'к'ун рытрииръын авнантока нитын.
Ыныкит рэвык к'ол налгык'ачакэн — мимыл ынкы рэвъюнтыркын ы'твычыкогты.
Ы'твынэлгын а'к'аннэн', ыныкит о'равэтльан а'ткэвма выенторкын.
Мэн'к'ъом тан'выенток, ынн'э рай к'элелвын к'ынур пыгыпгэтыркын?
Кэн'ъири, ръэтыльын Мэмылына анъягты, вынынтатгъэ ынкъам льунин Мэмылына мачвэк илгик'этыльын гитэнэн'.
Ынк'эната ынин к'элелвын лыгэнкапчачавнэн.
Вай вынэ к'эглынангэт Мэмылына ытлён гэльулин.
К'ыпан'ъэвн'ыто, Кэн'ъирий, — ивнин ынпыначга, гылмалема кытрэл.
Гыт гытлётэлельаркын, вай к'ынвэр ымыльэты рэлгыгъэ.
К'ынур вай а'к'агнэнвык рытрэльёйгыт лёнлятъолегыт.
Ынн'э Мэмылына тан'анн'энака ынк'эн гатвылен.
Вачак' Кэн'ънринэ ынк'эн тан'алван' чичевнин.
Пан'ъэвн'ытойгот рытъёнвык, ынан чичевнин, ин'к'ун н'от ытлён мэгчерынвык мыкын' ныпан'ъэвн'ыток'эн.
Ымы лёнляк рытэнма ытлён люн'ынунтымэвэ рыннин.
Опопы аны к'ытвыгын, микынэ гым ранмыгазетак гэнарисоватлен.
Мэкына гынан гым энатвэ?
Рак'ынвъым гыт мэкына мытвыгыт?
Ванэван мъак'атвыгыт, гымнан к'эглынангэт гатвылен.
Ымы газетык гыт гымнан чинит трисоватгыт.
Гынан чинит?
К'элюк'-ым, гымнан чинит, — татлыгнэн тымн'алголяк' Мэмылына.
Аны н'от ытлён ымы ванэван нычимгъун ивык, энмэн ынк'эн к'утынэ микынэ карикатура рисованнэн.
Мэмылына к'онпы чинитчимгъут о'ран' нэнатвык'энат, ымы н'ан еп тэленъеп кулака ытлён тангыарагма.
Аны к'ырымэн Мэмыл айылгык'ылявол.
Ытръэч вай ынан гэмо нинэлгык'ин, энмэн вай карикатурак тантаныннын'ын', ынкъам ымы микынэ ынк'эн ыныкы лён'ытва рыннин.
Ынк'эната ынпыначгын лыгэн ан'ал гылчемгъока иквъи, энмэн ынк'эн вай ынан гарисоватлен карикатура.
Ынкъым Кэн'ъирин к'элелвын анн'эната а'ткэвма нытвак'эн.
ыныкы лён'ытва рыннин.
Ынк'эната ынпыначгын лыгэн ан'ал гылчемгъока иквъи, энмэн ынк'эн вай ынан гарисоватлен карикатура.
Ынкъым Кэн'ъирин к'элелвын анн'эната а'ткэвма нытвак'эн.
А'мын-ым.
Нылгинымэлк'ин, — иквъи Кэн'ъири, панэна вэвральатмынга тынэма ы'твынэлгын.
Стенкор-ым гынан лыги?
Рак'ыстенкор?
Гономына ванэван гыт ы'нытвыгыт.
Гоном нивк'ин энмэн гым стенкорына энарисоватгъэ.
Мэмыл тэн'эк'уликэ тэнн'ыткугъи, Кэн'ъиринъэм эчичевкэ чама кагынмынъомравэты нинэгитэк'ин ытлён.
Ыныкит Мэмыл ынпыначго иткэ нъитын, вынэ Кэн'ъири чамъам гытгытэ нъытвагъан.
Аны алван', Кэн'ъирий, гынан Гоном чичевын.
Стенкор ынк'эн корреспондент.
Ранмыгазеткэн корреспондент.
Ранмыгазетагты тэкэлин'ыльын.
Валёмэ?
Ынк'эн Гономына гым Стенкоро инэлгыгъи.
Гономына ынн'ин вальыт вэтгавыт лыгитэн'у нинэлгык'инэт.
Ынан ымы гым ынн'от иниквъи.
Игыр гыт мурык к'онпы стенкоро к'ынъэлги.
Ты-ва-лё-мык, — мэрынрэ иквъи Кэн'ъири.
Ынкъам люур анн'энн'ынван'эгты тин'уск'ыченнин мынгылгын.
Вачак' энмэч ы'твынэлгын гэнэвлин.
Вынэ тынэма ы'твынэлгын к'элелвын к'онпы тымгытвальылк'ыл!
Мэмыл нымыркъув к'утыск'ычетгъи ынкъам Кан'ъэрэна кытгынтаймаквъэ.
Оратвака, кытэк'эй ыргынан э'мпэты ныгитэк'ин ы'твынэлгын, раквыргын нытэйылин'к'ин ынкъам аны пыннэты нылевтынилюк'инэт.
Патгыргын, — этчывъентогъэ Кэн'ъири.
Вынэ э'тки, — яйвачатэты, иквъи Мэмыл.
Ынн'атал Кэн'ъири гэпыннэвлин, лыгэн ымыльэты мэгчеръылён к'ынур уйн'э.
Вэчьым лым пыткытэн'оёлк'ыл ытвынэлгын, ин'к'ун патгыргын о'раытвычыкогты нынъэлын.
Ытръэч ынк'энагты ымыльо гынмыл тынэё нэмэ рырыткоёлк'ыл.
Чама ванэван амынк'эната ныпыннытван: вай ытръэч н'утинмигчирэ ытлён мэчынкы нъэргыпатын.
Вынэ ынк'эн Кан'ъэрэна э'тки.
Игыр-ым Кымъын ривы, энмэн лыгэнитык ынан ытлён ы'твыналгатынвык мигчирэтыйгут рыннин.
Ынн'атал-ым вай э'тки!
Чама вай ынк'эн Мэмылына льунин!
Вэнык н'от ыныкы калготкэгъэ Кэн'ъири, ин'к'ун ытлён ы'твынэлгынник очо гайпатлен.
Мэмыл нэмык'эй нымачн'ыркылятк'эн.
Ынан ейвэчу нинэлгык'ин Кэн'ъири.
Вай ынк'эн ынан мигчирэтыльын Кэн'ъири вэтгавчета нинэнкимэвк'ин, ынк'эн ынан рыкапчачавнэн ынин к'элелвын, имыръэнут а'ткэвма Кан'ъэрэна вальын рыкэтъовнэн.
Вай-ым ынан, ынпыначга, лыги лынъёлк'ыл, ынк'эната мигчирэтыльын о'равэтльан к'ырым рыкапчачавъёлк'ыл!
Аны э'тки к'онпы ымыльо рырынгээвъёт рынвилетык, рывэтгавчетавык?
Тэленъеп энмэч ытлён рагтыльылк'ыл.
Чама рай ынкы Тэгрын'э амынан варкын: гыткалгын гэнрултэтлин к'аплывэчванма.
Евъев, Кэн'ъирий, — иквъи Мэмыл.
Кэн'ъиринэ э'нк'эткэ йылнин титин'ы.
Мэмылына йытонэн валы, чывинин алпынн'ылк'ыл, йыпаннэн патгыргык ынкъам тынэн'н'онэн.
Ынн'атал ныгтык'эн йыпатык ынн'ин вальын алпынн'ын: ин'к'ун мимыл эвнэвъюнтыкэ нитыркын, кытачгыта тынит вальылк'ылтэ, чама, к'ырым равъёлк'ыл ы'твынэлгын.
Вачак', ыныкит ынк'эн тыниркынин Мэмылына, вэты нымэльэв рэтэйкыгнин.
Мэчынкы эвнэпытк'ытин'укэ ы'твынэлгын, чывипыт кэливытгыр галяк Мэмылына рэплыткугнин тыник ы'твынэлгын.
А'мын к'этэв н'утку Мэмыл, — игыр-ым нычимгъук'ин Кэн'ъири.
'мын вай н'утку тан'ыплыткон' пын'ылтэл!
К'ытлильын Кэн'ъири н'ыркылятыркын, Мэмылына э'к'у чинит лынъё к'ытльэлявол, игыр винрэтыркынин; Кэн'ъири Мэмылына анн'энатвальын игыр ръэтыркын.
Вай ынн'ин тан'ыплыткон' пын'ылтэл ынкъам тан'эвын' — ытръэч.
Вачак' вынэ еп к'ырым мыплыткун гымнан пын'ылтэл.
Гым тэнаватык к'онпы ымыльо к'эглынангэт тывык.
Ынкъам ыныкит ымыльо к'эглынангэт тывык Кэн'ъирин ынкъам Мэмылын вагыргын чеэкэй, торымгольын татэнувэран'ынвык люн'ыплыткульын ы'твыналгатынвык.
ыныкит ымыльо к'эглынангэт тывык Кэн'ъирин ынкъам Мэмылын вагыргын чеэкэй, торымгольын татэнувэран'ынвык люн'ыплыткульын ы'твыналгатынвык.
Кэтэм ынкы вулк'ытвик, лыгэн о'птытъар кэливытгыртыгаляк, Кэн'ъири ытри Мэмыл нэмэ инэнрынгиввылгыгъэт.
Ынк'эн-ым н'ан вагъэ клубык, библиотекано лынъё рэлкук'эйык.
Мурык нымнымык библиотекаре нитк'ин Аймын'а — ынк'эн, ин'к'ун ытлён комсомолец.
Н'эръамытлын'ъылёк н'ыроча, вулк'ытвик ынан нинэнвэнтэтк'ин библиотека — нинэйылк'инэт книгат ынкъам журналыт, нэнанвэтгаатк'энат калевэтгавыльыт.
Ыныкагты амравэтгавн'а н'анк'оры нымкык'ин а'ачекыт ныетыльэтк'инэт, рыпэт ымы унмык этэн'ычьэт кыльинэт калевэтгавык.
Н'ан-ым вай — бригадир Унпэн'эр — ванэван амсписокык Аймын'ана, лымн'ъэм вай н'ан мин'кы ынык к'элелвынык ныкалетвак'эн.
Ынк'эн ымыльорык лыги.
Вачак'-ым иа'м паак калевэтгавык, ин'к'ун гынык пууръу к'ол мэн'ин тэн'у лын'ыркынин библиотекаря.
Аймын'а столык к'ача нывакъотвак'эн.
Столыткынык журналтэ ынкъам газетат.
Ынык ачгыта нывакъотвак'эн колхозкэн энарылгатыльын Рочгын'а.
Ынан рэннин книга Лик пустыни ынкъам лымн'э мэчынн'ин вальын книга нэнагнатк'эн.
Н'ыроргарэ руссильыт — полярный станцияк мигчирэтыльыт — Кэн'ъиринэ яачы нытвак'энат.
К'утынэ нэнакалевэтгавк'эн ранмыгазет, н'ирэргэръим к'утти нычьумэткук'инэт.
К'олестолк'айык н'ырак' а'ачекыт ныдоминоткок'энат.
Рочгын'ана эйминнин книга Солнечный камень.
Ёорэлёна Горькийын Детство.
Ынк'оры Аймын'ана к'ача вакъогъэ Мэмыл.
Ынан йылнин кэлинн'ивэт ынкъам иквъи:
Тэгрын'энэ вай тын'ивынин.
Гатъылын'олен, чейвыткук нылвавк'эн.
Евъев, — иквъи Аймын'а, — мэмылк'ырирынэт ынк'энат книгат, Мэмыл.
Ытлён к'утгъи вакъоск'ыёлгык ынкъам ынангыргочайпы энатрэтъёлгыткынгыпы эйминнин книга.
Вай Домби и сын, ы'ттъыёлкэн том.
Н'ирэк'эв игыр накалевэтгавыркын, пэтле вэчьым нэрэрэнн'ын.
Оливер Твист калеткорак библиотекак варкын.
Вай-ым.
Ынан гитэнин кэлинн'ивэт ынкъам иквъи: — Вай-ым Копперфильд гымык уйн'э.
Ынан-ым мымн'ылён полярный станцияк, лымэвыр заставак.
Ынан-ым эргатык гымнан чинит Тагрын'ана трэлк'ыты ынкъам ымыльо ыныкагты тратвын'ын.
А'мын-ым ынк'эн тан'ын', — иквъи Мэмыл.
Опопы гынан чинит к'иквын.
Аймын'ана уйн'э майн'ыбиблиотекамэлкэн калевэтгавыльэн карточкат.
Ынкы пууръу нык'ик'ин тетрадь.
А'мын-ым.
Мэмылына рэчгыпы тыгинрынин рырамавъёчгын, рырамавъёчгэпы — мэлгыёчгын.
Э'мпэты чама элкымъятэты тыттунин мэлгыёчгэпы таак' пэн'пэн'.
Ынк'о рытрилнин столыткынык мэлгыёчгын ынкъам ынк'оры кален'н'онэн нынны.
Аны ныпылмэръэв чама о'тчой ынпыначгын нытэныннын'к'ин.
Ин'к'ун перота эвнэнчимэвкэ кэлитъул, ин'к'ун авнанэпъэравка чернилат, чама ин'к'ун тетрадык нынны кэтэ мэлгыёчгыкэнамэл нытван.
чернилат, чама ин'к'ун тетрадык нынны кэтэ мэлгыёчгыкэнамэл нытван.
Ыннэн уттык'эй.
Н'ирэк'эв.
Вэчьым н'ан титэ ынк'эн уттыт гыргоча гульивлинэт, игыр-ым ульив эмгынунык гэмлелин ынкъам мылян нотаск'ытагнэты гэкэн'этлин.
Ынн'ин Мэмылына ы'ттъыёлбуква нынныкин нинэкэлик'ин.
Аны о'тчой нинэкэлик'ин, рыпэт перо н'ирэче чернилаёчгык нинэнмыт ык'увк'ин.
Выентоплыткок, ытлён рымагтэты чит тэныннын'ыркын.
Ынръам рымагтэты ныгтык'эн тэн'гитэк мэлгыёчгык калеё нынны.
Пытк'ылым н'ирэк'эв буква.
Таак'атъоля гатагмалелен.
Аны игыр вэты тривн'ын Тэгрын'э, ин'к'ун ынан нынны тормэлгыёчгык ныкэлинин.
Э'тки вай н'отк'эн, — нычимгъук'ин ынпыначгын.
К'эйвитык ы'твытконвык ынин этк'ыявкэрырамавъёчгын нылгинытэн'к'ин, мин'кыри к'ун ынкэчыку тан'ванэван нитк'ыевынэт милгыт.
Ытръэч н'от ынкэчыку ныннытэнмычьын ромкавытвак э'тки.
Кита аны гым гынык пууръу мытэныннын'ык, — анн'энайпэты иквъи Кэн'ъири, к'ытрирэльын а'тчак, — лыгэнитык аны кимэвк'эвигыт.
Аны ынан гымнан чинит.
Евъев.
К'ынвэр-ым ынпыначга нынны тэйкынин.
Аймын'ана вакан'ынвык рыгъеватъёк мачн'ыроча майын'кы гатвален.
Вынъэм ынк'эн мачынан.
Ынръам вай нынны а'ткэвма гэкэлилин.
Лыгъаткэвма гэкэлилин.
Мин'кыръим элвэльин буква н'утку вагъэ?
Ынръам катам алван' вальык вакан'ынвык вагъэ?
Лымэвыр н'от мэлгыёчгык нынны а'ткэвма гэкэлилин?
Н'ан Тэгрын'э Хабаровскык вама, ынпыначга нымкыче нэнанъялгытатк'эн нынны к'олемэлгыёчгэты — вэчьым вай к'ол рыннин а'ткэвма рисованнэн.
Лымэвыр-ым гагчаквъэ ынкъам элвэльин буква гитэнин танынныгма.
Ынанъыттъыёл а'к'атайкыё нынны льунин ачгыта к'отытвальа Кэн'ъиринэ.
А'мын иа'м н'ан авъеткынка лён'ытвата итгъи?
Вэнык н'ан Мэмылына винрэннин равъёк ы'твынэлгык йыпатык алпынн'ын.
Чама н'от Кэн'ъиринэ мэчынкы ээчгэты нъынрывинрынин Мэмыл ынкъам нъивнин винвэ, энмэн а'ткэвма кэлинин нынны.
йыпатык алпынн'ын.
Чама н'от Кэн'ъиринэ мэчынкы ээчгэты нъынрывинрынин Мэмыл ынкъам нъивнин винвэ, энмэн а'ткэвма кэлинин нынны.
Ынръам вэчьым Кэн'ъиринэ ръэтык майын'кы нинэрэтэнымчен'н'ык'ин Мэмыл.
Вай-ым н'утку рэлку панэна йымэтваркын н'отк'эн ранмыгазета.
Кэтэм ынк'эн.
Ынкы Мэмылына ганн'ыркылявлен Кэн'ъири тан'ымколхозеты.
Вынэ панэна а'а'тытваркын Кэн'ъири.
К'оо.
Юрэк' ымы ванэван ынн'ин нычимгъугъэн Кэн'ъири.
К'оо вынэ!
Вэчьым Мэмылына а'к'атайкыё нынны льук, ынан танн'ыткогыргын лывавнэн а'рэк.
Ымы, вэчьым, к'ол мэн'ин чамъам нъытанн'авъарэгъан.
Кэн'ъиръим тэнн'эквъи, ыннанмынга пиринин тетрадь, к'олемынгъам рыгъеватын'онэн Мэмылына калеё нынны.
Рыгъеванма нынны, ынан рай ръэнут нэналгэратвын'к'эн чама аны нытэнн'ыткук'ин.
Ынык рээн танн'ыткон'н'огъэ Кэльэвги.
Рыпэт ымы доминоткольыт паагъат увичвэтык, эмпэгчин'этэ: ръэнут аны ынк'эн вагъэ.
Н'ан-ым тетрадык ныннык Мэмыл, пууръу нылгинымэйн'ъэв чама гытамэты гэкэлилин.
Мымыл!
Аны ыныкит рэк'у тэныннын'ык о'равэтльан, ынкы к'ырым ымы мэн'ин нытэнн'ыткугъэн.
Ыныкит-ым мэн'ин чинит тэныннын'ыркын ынн'ин,   вачак'-ым чимгъуркын, энмэн вай ынан нымэльэв кэлинин нынны — н'ан ынкы а'к'ъарэн' танн'ыткогыргын.
Аны нылгэнэргъав нытэнн'ыткук'ин Аймын'а.
Нэмык’эй тэнн'ыткуръугъэт а'ачекыт.
Ымыльорык рыкоргавъё Ёорэлё ныкытгынтыръок'эн ралкоеквэ, ныкагынпэгчавк'эн, ынкъам нык'улильэтк'ин.
Мымыл!
Мымыл!
Мымыл!
Аны эк'уликэ, Ёорэлёй!
Аны эк'уликэ!
Ынн'атал танн'аквыргын!
Колёмэй танн'аквыргын!
Вай ыннанбуквата!
Ынантан'гыннэк, к'а-к'а н'от, тылвъэткин'у рытчынин!
Какомэй!
Гок, амын вай!
Вынэ к'ыпаатык, э'тки тылвавыркын энмэч!
Ынн'э э'э'ткэ, Мэмыл, — танн'ыткома, иквъи Аймын'а.
Э'тки вай!
Анъым вай!
Аны мачынан к'ытэнн'ыткуркын, — нырэмыннун'к'ин Мэмыл.
Иа'м-ым гым торыкагты мъээтык?
Ынн'э вай гымнан чинит ынк'эн тыкэлигъэн.
Мин'кыръим мынтытык, ынн'э гымнан тынтэнн'ыткувтык.
Полярникъам ымыльо энэчгытэты ныгитэк'инэт, ынкъам Мэмылына чинит ырыкагты тывнэн ошибка, чинит ынан ынк'эн тэнн'у нинэлгык'ин.
Аймын'ан-ым тетрадь тан'ымыльорык ныгитэйвык'ин.
Танн'ыткогыргын тылемэйн'этэ нэмэ нитк'ин, к'ол нитк'ин нынрэтвик'ин.
Аны к'оргытанн'ыткон, тан'анн'энакыльэн: Мэмылына вакан'ынвык ытръэч амынан ёргык'ылявол нъанн'энайпыгъан.
Мэмыл-ым ынн'атал кувчемгъольын, колё кувчемгъольын ынпыначгын.
К'ол итгъэт, поездак Москва-Хабаровск, гымык рээн вагонык гатваленат н'ирэк' бельгияльыт-туристыт.
Ыргынан лыгипэгчин'у нылгык'ин айгыск'ываратэн вагыргын, нак'ам ытри ванэван айгыск'ын' Ленинградык нэквэтынэт.
Ыргынан нымн'ылёморэ, мин'кыри ныкоргычьатк'энат айгыск'ывараттэ.
Ытръим нивк'инэт, энмэн танн'ыткогыргыкэн о'ратын Средиземное ан'к'ы, айгыск'ывараттъэм эйгыск'ычьэчен'мил чык'ыльыт.
Ынк'энырык ванэван гым ы'нрэнъээквым, вачак' танчечавын': вай ыргынан лыгъоравэтльат гилмил, лымэвыр рыркамэл акоргычьаткыльо нылгык'инэт.
Аны к'эйвэ, — нык'олентольатк'эн турист-н'эвыск'эт.
А'мын ивкэ ытри н'ан ынкы, титэ Мэмыл а'ткэвма тэныннын'гъи, нъытванат мурык колхозкэнак клубык.
Вэчьым ытри алван' нъычемгъон'н'онат, ыныкит ыргынан нанъывалёмынат тэнн'ыткульыт лыгъоравэтльат а'а'чекыт.
Вэчьым аны ипэ мыкын' нытэнн'ыткук'инэт ипэ ванэван амомнотак нымытвальыт вараттэ, ипъэм мыкын' тэнн'ыткуркыт тагнымытвальыт вараттэ.
Ынкы вулк'ытвик рагтык, Мэмылына йитъэннин ынык н'ааккагты Тагрын'ана ёпатыльын Йынрын.
Ынпыначга йылнин н'ааккагты книга ынкъам пын'ылтэлгъэ, мин'кыри ытлён гъак'атвален клубык.
Ынк'оры ытлён к'ытгъи Йынрына ытлыгэты, ван'к'ыттамэнн'ыльэты Гэмавъена, ынык тантомгэты.
Вэтгавма ымы ыныкагты ынк'эн тывнэн.
Вачак'-ым ынн'ин мын'апчегты ынк'эн Мэмылына нэнатвык'эн, к'ынур вай чинит пэтле рантыяанн'ынэн.
Ынръам-ым ипэ Мэмыл ванэван э'э'ткэ нитын.
Ынан ыныкагты тэнн'ыткульыт ванэван анн'эно нылгынинэт.
Вачак' вэнлыги ытлён нъаатытвак'эн.
Ынан ынк'эн нинэрэтэнчимгъун'к'ин, нинэрэчичевн'ык'ин, ръэнут-ым ынк'эн ипэ вагъэ?
Вачак' Гэмавъейпы рагтык, ытлён эк'ылпэ атчьатгъэ ынкъам эвыр ынкы йылк'этгъи.
Эргатык-ым, мэгчеранма, ынан ванэван ынк'эн нырэчимгъугнин.
Мин'кыри к'ун Мэмылына гатвален вакан'ынвын: н'энрилы ытлён нылк'ытк'ин, ыныкит ръэнут ынан нунтымъэв чама мэрынрэ нинэрэчимгъун'к'ин.
Ынк'эн вакан'ын — энмыткынык.
Ынк'о ынан нинэгитэнэн'эткук'ин агнонвын.
Ынкырилы ытлён к'ытгъи мигчирыплыткук.
Ынн'атал-ым тан'ычьыгыргын энмыткынык!
Мэмыл вакъогъэ элетиркэ ромавъёк нотаск'ыткынык.
Ынн'атал ыяагты н'отк'о танльоткон'— ымы н'эгти нывытрэтк'инэт, ымы ан'к'ы, эмнун', нымнымвакан'ынвык тэпк'эн, ынк'эната тэпк'этэ агтатвальын ан'к'айпы кынман'к'ы.
Вэчьым н'ырок'к'леккэн гивин'ит галягъат, титэ, еп н'инк'эю вама, Мэмыл тэн'вытку н'утрэнмыткынэты тыттэтгъи.
Ынкъам вай эгыттагнэты ынан ванэван нынк'ытрирэвнинэт ымыльыгролмакэн н'отк'оры гитэк.
галягъат, титэ, еп н'инк'эю вама, Мэмыл тэн'вытку н'утрэнмыткынэты тыттэтгъи.
Ынкъам вай эгыттагнэты ынан ванэван нынк'ытрирэвнинэт ымыльыгролмакэн н'отк'оры гитэк.
Ыныкит о'райгыск'эты лылепык — Лыгъоравэтльан'к'ы эйычгитыркын.
Мран'к'ач, тын'ан'к'ач, ыяан'агтэ йъыпэрагты нывытрэтк'инэт.
Яален'к'ач о'райвалеты — эмнун', рымагты ынкы нэмэ н'эгти.
Ынанмайн'ычьын — Ръэвн'эй.
Ыныкит урэгитэк ынк'эн н'эгны, малк'эглынангэт рай ынкы эмнун'кы еп чигтэленъеп ганноматлен ръавычгын ынкъам игыр ынк'эн выквын'аё гэнъэтлин.
Ыныкит тэркыран'к'ачагты тылик — ыльыльэты нымным танльон', к'ынур вай кагрэлыткынык!
Анъым н'от игыр тан'ытвын' калевэтгавыльэты мургин нымным.
Вэчьым к'утырык тэленъеп нывалёмк'эн мургин колхоз Эргыръон.
Ырыкы тан'ычьыгыргын валёмык, мин'кыри ныпэрак'эн мургин эргыпатыльын колхоз.
Анъым тан'ын' нъытван, ыныкит калевэтгавыльа нъыкылгэннинэт к'аат, лымэвыр нъилгэннинэт ы'ттъыт ынкъам морыкагты рэмкыльу нъыетын, клубэты нъылк'ытын, нъырэн колхозникырык ярак, нъэльунинэт эргыпатыльыт гыннин'н'ыттыльыт Унпэн'эр, Ринтувги ынкъам Кымъын, нъапалёмтэлнэнат Мэмылын пын'ылтэлтэ, Атыкын гырэпыт, нъыгитэнинэт имыръэнутэт ван'к'ытэн тантайкыёт Гэмавъен, кэлиннит Рултын'эн.
Элек ымы ы'твэ морыкы танъятын'.
К'эйвитык ытръэч морыкы етык ныгтык'эн.
Рэмкын игыр колё ван'элтатыркын.
Чама вай.
Чама вай, люур-ым гымнин пын'ылтэлтэ россэелеты нэрэйилыльэнн'ынэт?
Ыныкит-ым о'ран' ивык, гамгаписатель, к'эйвэ ръэйилыльу ытлён нъитын — украиныльо, грузияльо, эстоныльо, лымэвыр лым ръэйилыльу, — гамгаписатель тан'ымыльык мурык Советнотак тэгъен'ыркын винвэ, ин'к'ун ынин книга руссильымил ы'нйилыльэтын.
Гамгаписатель, к'эйвэ ынанэгыпычьо ритгъэ, эвыр ынан кэлинин книга, тэгъен'ыркын, ин'к'ун ытлён ы'нкалевэтгавын ымы Мурманскык, ымы Севастополык, ымы Ленинградык, ымы Владивостокык, Сталинградык, мурык Родина: столицак — Москвак.
Анъым ымы гым ынк'энагты тымычвынатыркын.
Гымнан тыкэлиркынэт пын'ылтэлтэ гымык чычаткэнагты Лыгъоравэтльанотагты, эвыр-ым гымнин к'улик'ул эрулкыльу ритгъэ, гымнан тыратвын'ын мургин мык'ыльын варат ымыльэты Советнотагты.
ынк'энагты тымычвынатыркын.
Гымнан тыкэлиркынэт пын'ылтэлтэ гымык чычаткэнагты Лыгъоравэтльанотагты, эвыр-ым гымнин к'улик'ул эрулкыльу ритгъэ, гымнан тыратвын'ын мургин мык'ыльын варат ымыльэты Советнотагты.
Аны вай лыгэнитык тымычвынатыркын.
Н'ан гым тивыркын, ыныкит вай, тэнмычьо, кубаныльа казака ракалевэтгавнэнат гымнинэт пын'ылтэлтэ ынкъам рэрэльугнин мургин колхоз Эргыръон— ынн'атал рэн'ъэлеты мурык пыкирык.
Ынкъым ымы к'ората, ы'твэ лымэвыр ымы энъыкубанконета а'к'апкэрын'.
Ымы рин'энэн'этэ о'птытъар ы'лён'эт тылянво тан'ылгын'.
Опопы чимгъутэ мынэнмыткынанмык, Мэмылына к'ача мынвакъомык ынкъам н'отк'оры мынгитэгъэн мургин нымным.
Мачкатамэнмэпы нымгок'эн чыгэйтэпк'эн.
Янор о'райгыск'эты нылек'ин, ынк'оръым н'ачгэты ныкэн'этк'ин, о'ратэркыран'к'ачагты, ынкъам рымагты кынман'к'анолгата нылек'ин.
Ымнымык — ыннэн нымръэт, километрык мачевлын' вальын тапк'аеквэ.
Н'ачгын'к'ач, кынман'к'ан'к'ач, мыкын' тороттырат: ынкы колхозкэн правление, сельсовет, вэлыткоран, клуб, калеткоран — ынанмайн'ычьын оттыран ымнымнымык.
Калеткорак ачгыта н'ирэк' кэлинн'ивэтыльин оттырат.
Мран'к'ач мыкын' лыгэрат, вачак' ымы ынкы энмэч мачмынгыткэн оттырат: эмк'ынгивик гыннин'н'ыттыльыт ялгытыркыт оттырайпы лыгэрагты.
Энмыран'к'ач колхозкэн электростанция, ынкы ачгыта эквыпэраркын ветряк.
Рымагты тэпк'эн тылек'увэвэ нитк'ин.
Ан'к'ачормык ы'твыт, к'улимин'кы ныпъак'энат купрэт.
Тапк'ачьомыткынык, нымнымгыпы чекыяа вытрэтыркыт полярный станциякэн ярат.
О'равэтльат эвытрэткыльинэт: колхозникыт вытку мэгчерынвэпы рагтыгъат ынкъам игыр ытри, вэчьым, к'амэтваркыт.
Вачак' Мэмылына ымыльо вытрэтыльын гыролмакы к'онпы аётвальо нинэльук'ин.
Вынэ ынн'атал алван' ныпэрак'эн нымным тэленъеп.
К'ликкин мынгыткэн парол лыгэрат, амерыкальэн вилыткульин яран'ы — ытръэч.
Ан'к'ачормык лыгитъэркин лыгъитвыт ынкъам ынкы ымы ыннэн уйн'ыльин этылечьыкыльин.
яран'ы — ытръэч.
Ан'к'ачормык лыгитъэркин лыгъитвыт ынкъам ынкы ымы ыннэн уйн'ыльин этылечьыкыльин.
Вагыргын нылек'ин, вачак' нымным пэнинэмил ныпэрак'эн.
К'ол гэнтылин эвэнэма гэнтэтлин Мэмыл чычатан'к'ачормэпы — н'эръамытлынча гэтэвиминн'ытгивилин ытлён Канадак ынкъам Кыгмик.
Ыныкит Мэмыл ченэтнотагты пэлк'ынтэтгъи, н'утку тан'ымыльо пэнинэмил нытвак'эн, к'ынур вай ымы ыннэн гивин'ит лён'галяльын.
Ытръэч нымытвальыт гэтъэттывилинэт: эмк'ынгивик рэмкын ныгытъэтк'ин чама нытъылын'ольатк'эн.
Игыр-ым к'онпы мыкэтыркыт нымытвальыт, ынкъам игыр нымным тэленъепкинэк лыгалван' варкын.
Анык'ун колё торъярамкын нэтэйкынэт!
К'утти, о'птытъар гивин'ит яал тайкыёт ан'к'акытыйга энмэч гэнувэвлинэт.
Ынанъыттъыёл тайкыё калеткоран ынн'ин пэраркын, к'ынур н'от лыгитэленъеп н'утку варкын.
К'уттъим оттырат еп элгыпэраркыт — н'ан-ым Гэмалк'отын тороттыран рыпэт коргыпэраркын.
Нэмык'эй тороттыральыт Кымъын, Кэн'ъири.
К'эйвитык Кэн'ъири нылгинык'ытлик'ин, вэнлыги, ыныкит ынык н'эвъэнэ лымн'э алымыт гыръонэнат, окрисполкомгыпы лымн'э оттыран нэнн'ивыгъэн, ипэ Кан'ъэрэна ройыръэты.
Ынн'атал а'ткэвма, чама мык'ыльык'эю пэраркыт лыгэрат оттырак ачгыта!
Н'ан Атыкын к'эйвитык яран'ы нылгинымэйын'к'ин, к'ынур тэленъепкин майн'ычавчывэн.
Вачак' оттырак Гэмалк'отына ачгыта ынк'эн пэраркын, к'ынур н'ан н'оонк'эн йынрык'ай Ръэвн'эйык ачгыта.
К'эйвитык ымы лыгэрат алван' нъэлгъэт.
К'утти энмэч гак'эргычьатленат, к'утырык рэпалгык пууръу раск'ыткынык толь.
Н'ан-ым Гэмавъемэл вальын лыгэран вэчьым тэнлымынкы уйн'э: лыгэран ратаматъё элгыпылвынта!
Мэмылына кэтъон'н'онэн, мин'кыри ынн'ин таран'гъэ Гэмавъе.
Америкальа вилыткульэ, гынтавын'ок Америкагты, рылвэннин чиниткин вэлыткоран.
Гэмавъе ынкы вилыткульык мигчитльу нитк'ин ынкъам ынин яран'ы вэлыткорак к'ача нытвак'эн.
Ынкы вай ралвыма ымы Гэмавъен яран'ы н'ылетгъи.
Вэлыткоран ытръэч киткит гэлвылин, пылвынтыраск'ын ымыльэты гапэлятлен.
Вачак' Гэмавъена ярайпы ытръэч о'птытъар тылвырэпалгытъолтэ пэлятгъат.
Ынкы ымыльо иквъэт, ин'к'ун Гэмавъена нэйминнин пылвынтыраск'ын ынкъам тоттаран'ык ныяанэн.
тылвырэпалгытъолтэ пэлятгъат.
Ынкы ымыльо иквъэт, ин'к'ун Гэмавъена нэйминнин пылвынтыраск'ын ынкъам тоттаран'ык ныяанэн.
Игыр-ым америкальык вэлыткорак пууръу гэтэйкылин торвэлыткоран.
Ынкы вилыткульу нитк'ин челгылпыльын К'эргын'а.
Ынан к'онпы элгывытычгын нэнаяак'эн — к'ынур вай энмэч гэльэленръулин ынкъам К'эргын'а тэнмавыркын элгарн'ыттыск'эвык.
Энмэн игыр малымъылён'эт ынкы гатвален Кэн'ъири ынкъам ымыльорыкы н'энри ральэты нэнатвык'эн, мин'кыри айвэ а'ткэвма гэтэныннын'лин Мэмыл.
Вачак' вэнлыги нэмэ Мэмылына ынк'эн таныннын'гыргын чемгъон'н'оркынэн.
Ынкъам эвыр ынкы ынан тан'ымыльо ынк'эн тэнчичевнин.
Анъым вай ынн'ин вальын н'отк'эн энмыткын!
Мэмылына йытонэн рырамавъёчгычыкойпы мэлгыёчгын, тэвлянэнат милгыт; вакъотванвык выквык'ай эйминнин, итчык'эву мэлгыёчгычыко ёнэн ынкъам рай мэкына винвэ чычамыткавык, ринтынин.
Ынк'о палёмтэлнэн рамыннон'эты энмык'алетлы кувлыткульын мэлгыёчгын.
Энмэч гэтутъэвлин.
К'олерак нымнымык н'ылетгъи электричество.
йилыйил, калегъёлгыргын морыкагты нантомгавын.
Ымморык нотаеквэ ыргынан нэтэйкынэт калеткорат морык нананагты.
Ыргынан нэныгйивэтыркын Хабаровскак Тэгрын'э ынкъам ынин тумгыт».
Энмэч ымнымъеквэ гэнлетлин электричество.
Энмыткынык чык'эквъи.
Вачак' Мэмыл ванэван нырарагтын'ын, ванэван нырапаан'ын чемгъотвак.
Кэн'ъири нэмэ а'ткэвма нытвак'эн.
Нэмэ ытлён бригадак тъэк'элтэтлин.
Н'ан-ым ынкы, ранмыгазетык ытлён рисоватык рыпэт н'эраномакатынвык ытлён гъэйн'эчьивылин.
К'олеран мыгазетык бригадир Кымъын гивлин, энмэн ымыльо заметка тывъё к'эглынангэт гатвален, ынкъам энмэн Кэн'ъири чинит иквъи томгэты, ин'к'ун ытлён лым к'ырым ынн'ин нитыркын.
Ынкатагнэпы н'ырок' йъилгыт галягъат.
Ынкъам ынкэн' энмэч н'ирэче нэмэ тумгэ гъэйн'эчьивылин Кэн'ъири.
К'унэ ытлён к'атвыткома гъэк'элтэтлин.
Энмэн ынык курэ о'птытъар рыркат ыргынан люн'к'этвэ нэнтынэт.
Ынкъам вай нэмэ: Кымъынэ бригадак йъарат нымкык'ин мъэмит гаяаленат.
Иты вай мытк'ымыт рыпэт гэгнулин ынкъам ынк'эната Йынрын гэнинэпиривлин.
Вачак'-ым мъэмит йъарат нымкъэв гаяаленат.
Ынкъам вай ынк'эн гатвален, ин'к'ун Кэн'ъиринэ гыто инэл гыкыльинэт колхозкэн мъэмит ынкъам к'ынур чиниткинэт нэнаяак'энат.
К'эглынангэт, ытлён о'птытъача амнон'эты гэчейвыткулин ынкъам чайвыткон'н'ок ванэван вэлыткорак нымъэминн'эгъэн.
Ынан ынк'эн тан'ванэван чимгъуу нылгынин: ымыльо мъэмит ыннаны вальыт — ынкы уйн'э экэликэ: колхозкэнат ынк'энат, лымэвыр к'ырымэнат.
Ыныкит завхозо элвэльин о'равэтльан нъытвагъан, к'ырым ымы микынэ ынк'эн нъыльунин.
Ынк'эн вай Гэмалк'отына чимгъунин, ин'к'ун аймэнма мъэмит к'онпы тэныннын'ык ынкъам лым ыныкы йыльёлк'ылтэ чекот.
ыннаны вальыт — ынкы уйн'э экэликэ: колхозкэнат ынк'энат, лымэвыр к'ырымэнат.
Ыныкит завхозо элвэльин о'равэтльан нъытвагъан, к'ырым ымы микынэ ынк'эн нъыльунин.
Ынк'эн вай Гэмалк'отына чимгъунин, ин'к'ун аймэнма мъэмит к'онпы тэныннын'ык ынкъам лым ыныкы йыльёлк'ылтэ чекот.
Анъым иа'м ытлён нъэйн'эльэтыркын?
Ынн'э вай лыгитъэркин милютэт ынан ганмыленат.
Мыкын' ынан таан'ытконвы пипик'ылгыт нинэлк'эгнэвк'инэт.
Вынъэм атаан'ыткока итык инэпыткыльу а'к'анъальын'.
Гэмгэгыннин'н'ыттыльэ ынк'эн нымэльэв лыги лынъёлк'ыл.
Вачак' вэнлыги ытлён нылгъэйн'эчьивык'ин.
Кымъын энмэч иквъи, энмэн Кэн'ъири лыгэнитык ырык бригадак тымн'этваркын ынкъам ытлён ынк'о тэленъеп алва рылеёлк'ыл.
Мачынан правленията Кэн'ъири к'олебригадагты нынъялгытаннэн, мин'кыри к'ун Кымъынэ ытлён рык'ытрирэвнин э'йн'эчьивык.
Чама вай тымн'эяаёт мъэмит лым котъёлк'ылтэ — вынэ ынк'эн а'к'ан' Кымъынэ н'ынван'эк.
Ок-ым н'ан лым бригадык ытлён нэръэйн'эльэнн'ын, к'ырым ейвэчу ы'нылгыгъэн.
Пытк'ылым а'атгыргын: вай к'онпы а'йн'альанма ынк'энат к'антаквыт ныкэтъок'энат.
К'этвыткуплыткук, мин'кы Кэн'ъиринэ о'птытъар рыркат рыгалян'аннэнат, рай иа'м нэмэ накэтъогъан татэнувэран'гыргын.
Мачынан ынкы к'этвыткук курэ нъэнъэйн'эльэтын, вачак' иа'м лым ыргынан к'антаквыт накэтъоркынат.
Н'он'н'о-ым иквъи.
Аны йъарат гынан, Кэн'ъирий, чинитувик ейвэчу лын'ыркын.
Ынкы н'ан найылгавэгыт пэн'ъивэтык.
Игыр-ым рыркагты айылгавэ.
Ынкы н'ан нъэнк'этигыт такэчгэты тэнувэран тэйкык.
Игыр э'нк'эти тэнувэрагты тэкичгылк'ыл тымык.
Ыннэн рыркы рыгалян'атын — н'ирэк' ынык рээн элкыгъэт.
Ымы вай мыкын' нъэлкынэт, ыныкит Кымъынэ агтака нъынтынинэт.
Иа'м-ым Кымъын лён'айылгава итгъи?
Гынан, Кэн'ъирий, чинит мачтъарын' чинитувик к'ыгйипыркын, ынкы тумгэ гыт майын'кы нэрэгйипыркынигыт.
Вачак' ымы мъэмитъэрылтэтык рай иа'м гакэтъолен нэмэ к'ытлечьатгыргын татэнувэрагма.
Аны лыгэн тан'к'онпы ымыльорык ныкэтъок'эн Мэмылын рисунок.
Кэн'ъири нычимгъук'ин: эты вай ымыльо ынин а'к'атвагыргыт Мэмылгыпы варкыт.
Ыныкит-ым Мэмыл чинит мин'кыри нъэк'элтэтк'ин, ымыльорык ынк'эн к'ынур ванэван ы'нльугъэн.
Вай ынин а'ткэвма таныннын'гыргын рай иа'м ванэван микынэ ныкэтъонэн.
Кэн'ъиръим нычимгъук'ин; вынэ ынк'эн тылвъэтки.
Мэмылгыпы варкыт.
Ыныкит-ым Мэмыл чинит мин'кыри нъэк'элтэтк'ин, ымыльорык ынк'эн к'ынур ванэван ы'нльугъэн.
Вай ынин а'ткэвма таныннын'гыргын рай иа'м ванэван микынэ ныкэтъонэн.
Кэн'ъиръим нычимгъук'ин; вынэ ынк'эн тылвъэтки.
Ытлён н'ан ынкы нычимгъук'ин: Ёорэлена ынк'эн калет кольэты ратвыгнэн; полярника — полярный станцияк; Аймын'ана — Гэмалк'отына, ынан-ым — колхозык правленияк.
Тан'ымыльэты нымнымэ Мэмыл тэнн'у рэлгыгнин!
Вачак' ынн'ин лён'ытвальын.
К'эйвитык ынк'эн ымыльорык лыги нылгык'ин, ымы ынк'энагты ытри нытэнн'ыткук'икэт.
Вачак' тэнн'у ипэ нынны нылгык'ин, ванэван Мэмыл.
Ынк'эн Кэн'ъиринэ нинэчичевк'ин ынкъам ынк'эната ытлён ныпыннытвак'эн.
Вай-ым чит ынн'от нычимгъук'ин Кэн'ъири: Мэмыл нымръэтъеквэ тылеркын, ымыльорык'-ым н'инк'эе ытлён Мымылыну нъэйн'эвк'ин, ынкъам вай ынн'ин ынык о'мраквъэ ынк'эн нынны, рыпэт ымы ванэван микынэ пэтынынны ныкэтъонэн.
Кэн'ъиринэ ванэван нычичевнин: тан'ъоравэтльагты чамъам ръомравы э'к'энынны.
Вай мэн'ин к'улититэ рывэтгаанма, Кэн'ъиринэ Мэмыл Мымылыну нинэлгык'ин.
Ынкъам к'онпы ытлён вэтгавтомга нэнамн'ылёк'эн.
Рэк'ын иви?
Ръэмымыл?
Эви вай гынан гэмо?
Вачак' эчги ытлён нымгок'эн пын'ылтэлык, вэтгавтомга эвыр ынкы ытлён нинивк'ин.
Вай эви ынк'эн!
Вынэ лыги гымнан.
Вай лыгэн тан'ванэван микынэ нывинрэннин Кэн'ъири.
Аны гэнрэк'эвлинэт ымыльо Мэмылына?
Эвыр-ым ымыльорык антыяатка нэнтыркын гымнин а'к'алтатгыргын, — нычимгъук'ин Кэн'ъири, — гымнан лым транкэтъовн'ын, мин'кыри ынк'эн ынпыначгылёчгын гъэк'элтэтлин.
Ынан гым газетак гэнанэргыпавлен, гымнан нэмык'эй ытлён газетак транэргыпавн'ын.
Ынн'атал рэтигылгэты ынкы ытлён!
Чывипыт йъилгын'ит клубык раймэтвагъа газета — ымыльорык наракалевэтгавн'ын.
Тан'ымыльорык, мин'кыри к'ун ымнымык мурык ытръэч амынан Мэмыл экэлигъюлкыльин.
К'олегазетык ынпыначгын татлын'ыткольылк'ыл.
Рэк'ын-ым ытлён ривы?
Вай к'эглынангэт ымыльо ынн'ин гатвален.
Ымыльорык ынк'эн гэльулин.
ытлён газетак транэргыпавн'ын.
Ынн'атал рэтигылгэты ынкы ытлён!
Чывипыт йъилгын'ит клубык раймэтвагъа газета — ымыльорык наракалевэтгавн'ын.
Тан'ымыльорык, мин'кыри к'ун ымнымык мурык ытръэч амынан Мэмыл экэлигъюлкыльин.
К'олегазетык ынпыначгын татлын'ыткольылк'ыл.
Рэк'ын-ым ытлён ривы?
Вай к'эглынангэт ымыльо ынн'ин гатвален.
Ымыльорык ынк'эн гэльулин».
Ынн'ин вай Кэн'ъиринэ кален'н'онэн заметка.
Аны ынн'ин нытэн'ычьэтк'ин, рыпэт чиниткин а'к'атвагыргын виин рытгэваннэн.
Н'ан-ым ынан к'ырым нъымгонэн кэлик заметка, ыныкит лыги нъылгынин, мин'кыри гавэтгычемгъолен н'айыткынык Мэмыл.
Тан'к'онпы колхозмэгчерыплыткок, игыр ынпыначгын нырэгъючечн'ык'ин.
Гым-ым нычимгъуйгым пан'ъэвн'ытоск'эвык, — нивк'ин Тэгрын'э, — к'ытлыгъим ипэ каленыгъеватынвы тыетык!
Аны н'ээкык нылгэкачьаравк'эн ытлыгэты — Мэмыл лыгэк'ылпэ ныгъюлетк'ин.
Ыныкит ытлён эквэтгъи Хабаровскагты, Мэмылына инэныгйивэтыльу нъэлгъи калеткоракэн инэныгйивэтыльын Валентина Алексеевна.
Игыр-ым, — нивк'ин Мэмыл, кыляма н'ээкык, — гынан гымыкы гайман'эн ымыльо тан'кален'.
Игыр гымнан чинит гынин кэлинн'ивыт тракалевэтгавыркынат.
Эченур нымэльэв к'ыкэлиркын, тан'калевэтгавын'.
Н'ан-ым тэлен' ытлён лываквъэ кэлигъюлетык, мин'кыри к'ун ынан ванэван нытэнчичевнинэт букват.
Ытлён нытэгъен'к'ин, ин'к'ун ытлён эк'ылпэ ы'ныныгъюлевын книгак калевэтгавык.
Ытлён-ым рай ръачемывэнвык'аеты ныныгйивэтк'ин.
Ынк'энат чимывинвыт тымн'эк'олено нитк'инэт.
Н'ан-ым э'к'этэныннын'ык, ынкы ынан ымыльо тэнчичевнин.
Вай-ым ынн'ин вальын буква!
Ынкъам Мэмылына к'эглынангэт чичевнин, ръэнут ипэ буква.
Ыныкит алван' рытчык ыннэн буква — тан'алван' ымыльэты вэтгав рэнъэлы!
Мэмыл нытэгъен'к'ин ымы тан'к'онпы рэгъючечн'ык.
Ынан о'тчой нэнъатчак'эн Йынрына рээн ныкэръотагнэты лейвыткульын н'ээкык.
Эчги Тэгрын'э нырэк'ин, ынпыначга ымыльо ынин тайкыё нэнатвык'эн.
Ынкъам ынн'ин нуръэв нинэныгйивэтк'ин ытлыгын Тэгрын'энэ, рыпэт ынин лылет нэлкымъятын'ок'энат.
Тэгрын'э ниничгытэтк'ин: вай, эргатык еп ытлён йылк'анма, ытлыгын энмэч рэмигчирыск'ивы.
н'ээкык.
Эчги Тэгрын'э нырэк'ин, ынпыначга ымыльо ынин тайкыё нэнатвык'эн.
Ынкъам ынн'ин нуръэв нинэныгйивэтк'ин ытлыгын Тэгрын'энэ, рыпэт ынин лылет нэлкымъятын'ок'энат.
Тэгрын'э ниничгытэтк'ин: вай, эргатык еп ытлён йылк'анма, ытлыгын энмэч рэмигчирыск'ивы.
Н'ыранъылён'эт Кэн'ъиринэ гэкэлилин заметка.
Ипъэм заметка ынан н'ыронъылён'эт гэкэлилин — н'ырак'авык ы'лёк ынан чит Мэмыл карикатурак рисоватыркынэн.
Ынръам танлывавнэн.
Вэтгычемгъонэн амзаметка кэлик.
Экэлигъюлкыльин ынпыначгын, — ынн'ин тэнынныгнин Кэн'ъиринэ калетайкыё заметка.
Вай ынн'от гамголен:
Нымытваркын к'ол о'равэтльан мурык колхозык.
Вай тан'ымыльорык ытлён лыги.
Ынин нынны Мэмыл.
Рымагты гатвылен, мин'кыри библиотекак а'ткэвма гэтэнынн'ын'лин Мэмыл, чама ынкы гатвылен, энмэн ымыльо ынкы вальа амн'ыркылята льулк'ылти нэйпынэт ынкъам иквъэт, титэ рапаагъа ынпыначгын ынн'ин итык.
Аны ванэван Кэн'ъири ныръыръунтэнн'ын.
Ынк'эн тан'ын' газетагты.
Вай-ым ынк'эн мэкына тывма ытлён тан'ванэван нъыръунтэтын.
Вачак' газетак ымыльо тывъё, тан'калевэтгавын' вальылк'ыл: ынн'ин ытлён нычимгъук'ин.
Вынэ к'ырым ытлён лымн'э ынн'ин итыльылк'ыл,— гатвален рымагтэты заметкак.
Эвыр-ым ытлён правленияльын, к'ырым ымыльо авъеткынка вальылк'ылтэ.
Кэн'ъиринэ люнйыле рыннин Гономына заметка: Гоном ытри Мэмыл ыннаны.
Опопы йылык омаканма ымыльэты редколлегия.
Ынкы к'ырым э'нк'у ы'нылгыгъэн.
Авынъанк'атэты газетак нарайпанн'ын.
Редколлегия омакаттагнэты еп н'ирэк' ы'лёт.
Ынк'эн Кэн'ъиринэ пынлёнэн Рэнтувгэйпы Полярный станпияк, к'улимигчитльэк варкын мык'ыльык'эй печатный машинак'ай.
Кэн'ъири н'энрилы к'ытгъи ынкъам печататыйгот рыннин заметка.
Вачак' печататык заметка гэлгимк'ытвилин.
Вай н'ыронтетрадстраницак калеё, ымы чывэптыстраницак гэтъэрылтэтлин.
Вэнлыгъим игыр заметка тан'ын' ныпэрак'эн.
н'энрилы к'ытгъи ынкъам печататыйгот рыннин заметка.
Вачак' печататык заметка гэлгимк'ытвилин.
Вай н'ыронтетрадстраницак калеё, ымы чывэптыстраницак гэтъэрылтэтлин.
Вэнлыгъим игыр заметка тан'ын' ныпэрак'эн.
Калеткорак ынн'ин тан'ак'очеткынка, рыпэт ымы йыркыплекыт вэнлыги нык'аврыткатк'энат.
Вачак Кэн'ъиринэ калеткоран к'улийыръыльу, выргыргыйыръыльу кэтъоркынэн.
К'эйвъэм н'ырак'ав класс пылыткотагнэпы ытлён ванэван н'анк'оры нырэгъэн.
Аны тэленъеп ынк'эн гатвален.
Вэчьым н'ан ымы ытлён калеткома, вулк'ытвик н'утку ынн'от тан'ак'очеткынка нытвак'эн игыркинэмил.
Ытръэч ынк'эн ынан гэмо нинэлгык'ин.
Кэн'ъири коридорык эмгынунык нывилгъи.
Ынан вай гантыяатлен пынлёк Ринтувги, ръаклассык ратвагъа редколлегиякэн умэкэт.
Тымн'ынн'эн ынан к'ол тытыл умнин.
Катам тытлык ранъав — к'эргычьэн энатрэтъёлгын.
Энатрэтъёлгыткынык амалван' вальыт галгат.
Катам Кан'ъэрэна к'эргычьык рымагтэпы нытлепк'ин йъаяк'.
Классык вуск'ымчыку.
Рывантаттытлепы нык'эргатк'эн рэлкун.
Кэн'ъири пагчен'эты рэгъи.
Ытлён калеткома н'утку ынк'энат атвакыльэнат.
Йъаяк'ык ачгыта нывытрэтк'ин увъёквачгын.
К'олеэнатрэтъёлгыткынык — галгат, тулликыт.
Ынангыргол коргыпэкычьык'агтэ.
Ытри ынн'ин ныпэрак'энат, к'ынур вай игыр рэрин'эн'ыт ынкъам айычгэткынык равакъон'ыт.
Аны н'ан ытри ынн'ин итык нытэн'ычьэтк'инэт.
Кэн'ъиринэ ымыльо пагчен'эты нинэгитэйвык'ин, тан'ванэван титэ ынн'ин вальыт ныльунинэт.
Люур вай ытлён рыпэт яалчайвыгъэ: ынн'атал айылгыгыргын вийилетгъи энатрэтъёлгык'эргычьык.
Ытлён мэрынрэ таалгылятгъэ ынкъам к'эглынангэт классык к'ъавалык льунин о'равэтльэн ы'мрил.
Анпаавка гитэк, Кэн'ъири яалчайвыгъэ ынкъам кэлиныгйивэтыльин Эйн'эчын к'улик'ул валёмнэн:
Гыт гымыкы етий, Кэн'ъирий?
Вай вытку ынкы Кэн'ъиринэ кэтъонэн, рак'ынвы ипэ ытлён н'анк'оры етгъи.
Тыетык, Эйн'эч.
Ии, гыныкагты.
Редколлегиягты тыетык.
Заметка трэтын.
К'ытлыги вай турык н'утку тан'ычьыгыргын.
Ии.
Н'отк'эн биологиякэн кабинет.
Валентина Алексеевнанэн.
Редколлегия н'утку ачгыта, учительралкок.
Мынылк'ыт н'энрилы.
Ытри рэгъэт ачгыта вальэты ралкогты.
Ынкы энмэч столык к'ача нывакъотвак'эн Ринтувги.
Вай-ым игыр ымыльэты редколлегия умэкэтгъи, — иквъи Эйн'эч.
Вай н'отк'эн, Валентина Алексеевнай, гыннин'н'ыттыльын Кэн'ъири.
Ытлён мурык корреспонденто ритгъэ.
Кэн'ъиринэ мынгаймэннэнат етыльыт.
Вачак' вэнлыги ынан вэчеты нинэгитэк'ин Мэмыл.
Иа'м ынк'эн ынпыначгын етгъи?
Вай кэтэм рэтык Кэн'ъиринэ заметка!
Чама вай Кэн'ъиринэ валёмнэн, мин'кыри Эйн'эчынэ ытлён вальылк'ылё корреспонденто лыгнин.
Этъым нытэн'к'ин ынан кэлинин заметка.
Вынъэм н'ан ынк'эн кэлиныгйивэтыльэ лыги.
Мэй, Ринтув, — винвэ пынлёнэн Кэн'ъиринэ, — иа'м н'анк'о тымн'ъоравэтльат етгъэт?
Микынтъим тымн'ъоравэтльат?
Игыр мури мытлыгморэ редколлегияк.
Вачак' ынк'эн пын'ыл люнчимгъутэ рыннин Кэн'ъиринэ.
Гоном, — иквъи Эйн'эч,— вай Кэн'ъиринэ н'анк'о заметка рэннин.
Вай-ым ынк'эната мынымго.
Торгынан энмэч калевэтгавыткы?
Вай вытку игыр.
Ы'мто.
К'оо, мин'кыри Ринтувги ривы, гым-ым ынн'от тычимгъуркын: мачынан рымагты мурык Кэн'ъири корреспонденто нитыркын.
Нак'ам вай н'отк'эн заметка гапэтавлен.
Ынан Мэмылына йылнин заметка.
Мэмылына-ым ынпыначгымэл лыляйпы риичгэвнин кэлитъул ынкъам мэрынрэ чама нэргъав калевэтгавын'онэн:
Экэлигъюлкыльин ынпыначгын.
Ынан гитэнин Кэн'ъири, ынк'о рымагты калевэтгавын'онэн заметка пылыткотагнэты.
А'мын вай гапэтатлен, — иквъи ытлён, нак'ам ынин лылет нытанн'авпэрак'энат.
Тан'карикатура н'ан н'утку рисоватык!
К'эйвэ?
Вачак' вай Кэн'ъири ынн'ин гаргатэты ныпэрак'эн, рыпэт ымы мэчынкы арисоватка карикатура тэнн'у тан'ылгын'.
Нэмэ вай ынпыначгын Мэмыл ипыльу итгъи!
Аны вай мин'кыри ынк'эн вагъэ?
Ынн'атал гэгэргэтлин Кэн'ъири.
Ытлён вакъоск'ыёлгык гавакъолен ынкъам ёргэты нинэгитэк'ин Мэмыл.
К'ылк'ут, Кэн'ъирий, — иквъи ынпыначгын, — ынк'эн вакъон гынин пыргуккъэли.
Эвыр ынкы Кэн'ъири к'утыск'ычетгъи ынкъам рыпэтгавын'онэн къэли.
Вачак' пыргуккъэли игыр этынвымэл ныпэрак'эн.
Ымыльо редколлегияльыт нылгитэнн'ыткуръук'инэт.
Ымы Мэмыл авынъанк'атэты ронтымытван'ыльын, нэмык'эй танн'ыткон'н'огъэ.
Вай к'ынур ынкы ванэван редколлегия нумэкэтын, ипэ-ым танн'авкинокартина ныгитэк'ин.
С.
Аны ытри ныкоргъав, нэргъав нытэнн'ыткук'инэт.
Вачак' ытри чинит нымн'ылтэлк'энат, энмэн к'улинутэк мыкъэк'эгнильык о'равэтльат мыкын' ныпыннытвак'энат, ванэван к'онпы ныкоргычьатынат.
Ынн'атал нымэльэв нъатван, ыныкит лымынкы, ымнотаеквэ ынн'ин ныкоргъав, нэргъав нъытэнн'ыткуркынэт о'равэтльат, мин'кыри Советнотак тэнн'ыткуркыт ымыльо.
К'эйвитык ымы чекыяа Эйгыск'ык!
Гымнан тэнн'ыткульыт айватльат нэнавалёмэгым.
Аны ытри ныкоргъав, нэргъав нытэнн'ыткук'инэт.
Вачак' ытри чинит нымн'ылтэлк'энат, энмэн к'улинутэк мыкъэк'эгнильык о'равэтльат мыкын' ныпыннытвак'энат, ванэван к'онпы ныкоргычьатынат.
Ынн'атал нымэльэв нъатван, ыныкит лымынкы, ымнотаеквэ ынн'ин ныкоргъав, нэргъав нъытэнн'ыткуркынэт о'равэтльат, мин'кыри Советнотак тэнн'ыткуркыт ымыльо.
К'эйвитык ымы чекыяа Эйгыск'ык!
Тургивикин ныкирит.
Вынэ ванэван титэ мурык ынн'ин вальын торгэвэёлка нытвагъан!
Н'ан к'эйвэ ымы лыгэн ынн'ин аёлкака нытургивимури калеткорак, ынн'ин вэнлыги ныгичивэнмури.
Пытк'ыкытур челгырак вакан'ынвык нэтэйкыгъэн клуб.
Ынкатагнэпы мури нытургивимури ынкы.
Ынн'атал гэчевкы нытвак'эн: рэмкын нилюльэтк'ин, ныпутурэльэтк'ин.
Вачак' ынн'ин аёлкака.
Мэн'к'ъом н'утку Лыгъоравэтльаан'к'ачормык эймитык ёлка?
Мурыгнутэк айвалык тургивин гаёлкама к'онпы нынрынгиивк'ин.
Н'ан Марковрайонык лымэвыр лым к'улимин'кы.
Ынкы а'ачекыт нытигыльэтк'инэт омкэты ынкъам нъалыгатгаткок'эн ынкы тан'пэральын ёлка.
Нак'ам морыкайпы чымчаомкытагнэты чекыяа.
Вэчьым ымы тысячак километрык ыяан'!
Мурык нымык ыннанк'ачакэнак ан'к'ы, к'олек'ачакэнак-ым вэтгыск'ыльын нутэнут.
нымык ыннанк'ачакэнак ан'к'ы, к'олек'ачакэнак-ым вэтгыск'ыльын нутэнут.
Нак'ам вэнлыги игыргивик мурык нэрэтэйкын'ын ёлка.
Ынк'эн турыльэ кэлиныгйивэтыльэ, Валентина Алексеевнана чимгъунин.
Ытлён иквъи:
Иа'м вай ынн'ин?
Ымсоветнотак Торгэвэн'н'ок ымыльо н'инк'эгти ынкъам н'ээккэк'эгти ёлкак гыролмакы ныгичивэтк'инэт, ныпутурэк'инэт, нытипъэйн'эк'инэт.
Аны ынк'эн тан'ычьыгыргын!
Иа'м-ым мургин нэнэнэт к'утыргинэк а'к'ан' нытванат?
Ыныкит ытлён нивк'ин.
мургин нэнэнэт.
Ытлён ымы вэчьым чинит ёлкак гыролмакы гичивэтык нытэгъен'к'ин.
К'эйвэ, — тэнн'эквъи калеткоракэн директор Эйн'эч.
Моргынан к'онпы ырыкы льэлен'кы каникулык нинэтэйкымури праздник.
Ымы игыргивик ынн'ин ратвагъа.
Мытрэнк'эвивн'ынэт ытри.
Ытръэч н'от.
Вай ынк'эн ытръэч н'от, гымнан тытвыркын.
Ванэван праздник, ипэ ёлка тытвыркын гыныкагты.
Аны вай нэнэнин коргычьаттэ титэ лым а'к'антыяатын'.
Н'ан гымнан эгыттагнэты ванэван мынтыяатын мэнигкэйн'ын.
Ытлён ынн'ин гайпатлен, к'ынур н'от оттыеквэ ныттэттылек'ин.
Ынк'эн гымнан майын'кы имырэк'ъэлючик, майын'кы к'улувичвинэн'эк тэн'у гэлгылин.
Катам ытлён гымы Эпэнэ Чьэчен'э инэйылгъи.
Вэчьым ынан гинэльулин гым к'онпы ыныкагты лылепыльигым.
Ынкатагнэпы гым к'онпы нивигым: ымыльо гымнин чемгъоо к'онпы ратваркын.
Аны ынн'э тэнн'у инэлгыкэ!
Вынэ ынн'э антыяатка, Валяй.
Н'отк'эн к'ырымэн Горьковская область.
Ымы элек н'утрилы ёлка а'к'аратын', тыляма ракыкваты.
Игыр-ым, льэлен'кы, мин'кыри?
Ымы элек к'ырым микынэ нырэннин.
Вай лыги к'онпы лынъёлк'ыл, мин'кы мури мытытваркын.
Ытръэч вай к'этын’ок киткит экэвкитэ а'ткэвма нытвайгым.
Игыр-ым гым тан'айылгыкыльо тынъэлык.
Рай аны ынн'от мынинмык, Эйн'эч.
киткит экэвкитэ а'ткэвма нытвайгым.
Игыр-ым гым тан'айылгыкыльо тынъэлык.
Рай аны ынн'от мынинмык, Эйн'эч.
Аны-ым мин'кыри мынинмык?
Рин'энэн'этэ н'анк'оры ёлка мынрэтын?
Эвыр-ым лымалявык ръэнк'эты, ынк'эн гымнан к'ырым гыныкы мытвыгъан.
Эченур ынн'э гынан ёлка э'нку элгыкэ.
Ва?
Вынэ ванэван э'нку мылгыгъэн.
Йык'к'ай-ым!
Ынк'эн к'эглынангэт йык'к'айъымо вагъэ.
Валяна рыгйивэтыгйит Кабицкий ынкъам комсомолец Чейвытэгын о'нтытъар ы'лён'эт гэтэминн'этлинэт.
Ытри кэлиткуплыткук, тытляйпэты к'олеклассык нытэминн'этк'инэт.
Янор ыргынан нэтэйкын пойгычьын, ынкы нэръэйипынэт к'ликкин мынгыткэн парол патгыргыт ынкъам классык эмгынунык нанвэтчавын уттын.
Патгыргык амалван' ивлельыт уттытъулти найпатынат: гыргоча чигмыльыт, эвыча — эвлын' вальыт.
Аны ынк'эн ымыльэты тан'ванэван тын'эльу утту ныпэрагъан, ынк'эната Кабицкийына чиниткин тайкыё малгаргатэты нинэгитэк'ин.
Вачак' ыныкит оттыпойгычьын увчеква нэнаркэлен ынкъам уттытъулык найпатынат вытэчгытрыкалетъолен выттэ — ынкы игыр танльон' — нымэльэв уттут гэтэйкылин.
Вулк'ытвик, ин'к'ун н'инк'эе эвнэльукэ, ымыльэты уттут ганъялгытатлен клубэты.
Ынкы ынръам мэгчератын'огъэ колхозкэн механик Кэльэвги, ынкъам комсомольцат Тывъар ынкъам Кэйн'ын'э.
Ыргынан нытэйкык'инэт ёлкакэн увичвинэн'эт.
Ытри ынпыначга Мэмылына нинэвинрэтк'инэт.
Ытлён Эпэну Чьэчен'у ритгъэ.
Ынн'ин гивлин Валентина Алексеевна.
К'эйвитык Эпэну Чьэчен'у ымы мэчынкы нъитын Кабицкий — тан'амынан ынык ымнымык — майн'ывалк'ылыргын.
Вачак' Валентина Алексеевна иквъи, энмэн отгын' Мэмылына элгывалк'ылыргын рэймыск'эвык, нак'ам Кабицкийын четлёвалк'ылыргын а'к'а'нэлгавын'.
Чама вай кэлиткульэ эвыр ынкы эк'ылпэ ытлён нэнъэлкылын: ымыльорык лыги ынин нэргык'эн урвилк'улик'ул.
Ынпыначга Мэмылына нэнаймэк'энат ынангырголягты амалван' пэральыт о'раак'к'агтэ ынкъам увичвинэн'эт, мин'кыри к'ун ытлён ынанэквычьын.
Валентина Алексеевнана, Тывъарына ынкъам Кэйн'ын'энэ нынтан'пэравк'энат эвычакэнат вытвыттэ.
Ыргынан ынкы чолытъола энанрэтлявъё кымликым ы'льылу ныйпатк'эн, эвыча кымлеы'лыткынык увичвинэн'эт нытрилк'инэт.
Кэльэвги, Кабицкий ынкъам Чейвытэгын, ыргынан нынмигчирэвк'ин электропроводка.
К'ол нитк'ин Чейвытэгын н'аргыногты нытлепыск'ивк'ин к'эйвэ рай мэн'ин калеткорайпы эвнэвинвытлепкэ.
Вачак' н'инк'эгти ымыльо гынмыеп ныйылк'этк'инэт: энмэч ныкирит н'эрак'ычьэты гэнъэтлин.
амалван' пэральыт о'раак'к'агтэ ынкъам увичвинэн'эт, мин'кыри к'ун ытлён ынанэквычьын.
Валентина Алексеевнана, Тывъарына ынкъам Кэйн'ын'энэ нынтан'пэравк'энат эвычакэнат вытвыттэ.
Ыргынан ынкы чолытъола энанрэтлявъё кымликым ы'льылу ныйпатк'эн, эвыча кымлеы'лыткынык увичвинэн'эт нытрилк'инэт.
Кэльэвги, Кабицкий ынкъам Чейвытэгын, ыргынан нынмигчирэвк'ин электропроводка.
К'ол нитк'ин Чейвытэгын н'аргыногты нытлепыск'ивк'ин к'эйвэ рай мэн'ин калеткорайпы эвнэвинвытлепкэ.
Вачак' н'инк'эгти ымыльо гынмыеп ныйылк'этк'инэт: энмэч ныкирит н'эрак'ычьэты гэнъэтлин.
К'ынвэр-ым ымыльо гантэнмавыплытколен.
Кэльэвгинэ гырголкэн к'эргык'эр рывайн'аннэн ынкъам рынлевнинэт амалван' пэральыт о'раакк'агтэ.
К'эргатгъэ ёлкаткынык челган'ар, тан'амалван' пэран'н'огъат чолен пин'эк'эгти.
Ынкъам тан'ымыльэты ёлка тан'пэран'н'огъэ, к'ынур к'эглынангэт рай вытку айвэ омкэпы нэрэтын.
Ымы вай таёлкан'ыльэты ынк'эн эюльу пэрагъэ.
Н'ан-ым Мэмылын о'птытъар кыкватоттытъолтэ ынкы гаяаленат.
Ынк'энат кыкватоттытъолтэ пэлятгъат ялгытык тороттырагты, рычемавъёйпы лыгэрайпы; Мэмылына чит ынк'энайпы купрэкин инэнвичгын нинэрэтэйкын'к'ин.
Игыр-ым ынк'энат к'ынур нэмэ эюгъэт, нэмэ вытэчгытрыпэран'н'огъат.
Умкык-ым вальа Кабицкийына ынкъам Валентина .
лексеевнана мэлнэлгэлын окванавыткэн, ыргынан лыги лынъё еп н'эныльаттагнэпы.
Кита н'анк'о мынгылгын, Степан Андреевич!
ивнин Кабицкий Валентина Алексеевнана.
Н'анк'о мынгылгын, Мэмыл!
Тывъар, Кэльэвгий к'эймитвылгыткутык!
Ымыльо к'эймитвылгыткутык вай ынн'от!
Ынкъам ымыльо ынн'ин гыролмын'н'огъат ёлкак.
Ынн'атал-ым ынк'эн энэчгытэты ныпэрак'эн, ыныкит микынэ н'аргынойпы к'эргычьэпы нъыгитэнин.
Ёлкак танн'ыткоръогты, кагынпэгчавэты, коргык'олельатэты ныгрулмык'инэт н'эръамытлын'эн о'равэтльат: н'ырок' н'эръамытлын'классык кэлиткульыт — Тывъар, Кэйн'ын'э ынкъам Чейвытэгын, механик Кэльэвги, кэлиныгйивэтыльын Валентина Алексеевна, четлёлялёльын Кабицкий ынкъам лыплявтыльын ынпыначгын, правленияльын колхозкэн — Мэмыл.
Вэчьым н'от тан'ванэван титэ ынн'ин ныгичивэтынэт мин'кы ёлкак.
колхозкэн — Мэмыл.
Вэчьым н'от тан'ванэван титэ ынн'ин ныгичивэтынэт мин'кы ёлкак.
Инъэ тан'ымыльо нымнымкин н'ээккэк'эгти ынкъам н'инк'эгти клубык к'ача умэкэтгъэт.
Аны ытри тан'ъак'агтатын' к'эргычьэпы ынкъам тытлепы, ынн'э тытылтэ нъомрайпытвак'энат, к'эргычьыт нэмык'эй гэйпылинэт, чама гэчеватгыргын еп о'тчой.
Ынк'эната Мэмыл калеткорак гэтэлелюнлин: ыныкит ытлён элелюкэ калеткорагты нъылк'ытын, н'инк'эе эвыр ынкы нъэнъэлкылын, мэн'ин ипэ Эпэну Чьэчен'у итыркын.
Н'аргыногты ытлён н'ытогъэ комсомольцак рээн.
Аны тан'пэральын, четлёлпыльын, майн'ыэлгырэлвыльын, рэстагнэты ивлельын ынин элгывалк'ылыргын.
Ынин левыт люн'кымлитэ нэнтыгъэн: ынин кырвирти левтык кымлимил илгыльыт.
Мэмылына нинимтик'ин кувэе йыръыльын тэючгын.
Ытлён к'ычекытвальэты н'энк'аеты рыгэлгъи.
Ытри выйитвыгъэт.
Ынан к'ырирнин о'мрайпэчгын.
Ынръам н'от о'мрайпэчгын рай иа'м ынанмык'ычьык кэлиткульык н'ээккэк'эйык карманчыко гатвален.
Эпэнэ Чьэчен'э рывэнтэннин тытыл клубкэн.
Ымыльо мэрынрэ ынык рээн воск'эты вальэты рачыкогты рэгъэт.
Ынкъам люур авэтывак' н'ылетыск'ычетгъэт амалван' пэральыт о'раакк'агтэ.
Ымыльорык нэльугъэн тан'пэральын ёлка, тургивикин ёлка, ыргынан чит к'онпы ытръэч книгайпы лыги лынъё.
Аны вай, Валяй, — винвэк'эй иквъи Э'йн'эч, — ынн'атал-ым йык'к'ай-ым торгынан тэйкыткы!
Нэнэнин гэчеватгыргын волк'ытвэтагнэты гатвален.
Ынк'о ытри увичвыплыткук, путурэплыткук рагтыръогъат.
Ымыльо ытри гэнк'эвивлинэт Эпэнэ Чьэчен'э.
Ынн'атал энэчгытатгыргын, ымыльорык тэгъен'у лынъё гэк'эвилин.
Рай ынк'эн Валентина Алексеевна ынн'ин рыннин.
Мин'кыри ынн'ин рыннин — к'оо, гымнан гэмо.
Игыр-ым мъыянвыт гарагтыленат.
Игыр залык н'энъянвыт ныгичивэтк'инэт.
К'улирэлкук ныпан'ъэвн'ыток'энат Мэмыл, Валентина Алексеевна, Тывъар, Кэйн'ын'э.
Н'инн'эвыск'этти ынн'ин гэпэн'ъивэтлинэт, рыпэт виин нъэнк'этк'инэт путурэк.
Валентина Алексеевна, Тывъар, Кэйн'ын'э.
Н'инн'эвыск'этти ынн'ин гэпэн'ъивэтлинэт, рыпэт виин нъэнк'этк'инэт путурэк.
Мэмыл,— пынлёнэн Валентина Алексеевнана ынпыначгын, — вай тэленъеп.
Н'ан еп революция атвака нынрынгиивк'ин Лыгъоравэтльанотак тургивин?
Вынэ ванэван.
Н'ан-ым игыркин тургивин мурык эмгынунйъилгык нытвак'эн.
Ынк'эн йъилгын Ынпы ылвэну йъилгу нылгык'ин.
Вай ванэван тургивин к'ынрынгииквыткы?
Вынэ ванэван ымы рождество нытван.
Н'ан-ым лыгъоравэтльата ванэван руссильин кэлы лымалё ы'нылгыгъэн.
Вынъэм, к'эйвэ, ыннэн рождество мурык гатвален.
Вынэ ванэван мынтыяатын ынк'эн рождество.
Кита к'ытвыгын!
Тэн'чьэчен'э вэты тывъёлк'ылтэ лымн'ылтэ.
Н'ан ынк'эн к'ырымэн лымн'ыл.
Ынк'эн к'эглынангэт гатвален.
Вай игыр тратвын'ын.
Ытлён кытэк'эй авъеткынка вагъэ.
Эгитэкэ ынан нинэнчичьэтк'ин газета Советкэн Чукотка, столыткынык вальын, — н'ан-ым н'отк'эн рэлкун калевэтгаввакан'ынво нитк'ин.
Ынк'оры ынпыначгын иквъи:
Ынк'эн, Тывъар, гымнан гынин эпы тратвын'ын.
Памйы.
Вай миргэ Памъяна ванэван титэ ръэнут гыныкы нытвынэн?
Аны ванэван, Мэмыл, — иквъи увлылельын Тывъар ынкъам эймэквъи столеты.
Вынэ эйъым к'ыпалёмтэлгэ.
Вынэ ынк'эн тэленъеп гатвален, чигтэленъеп.
Н'ан ынкы еп гым мынгытгэвэльо гатвайгым.
Ынкы мурык нымнымык пытк'ыкытортагнэпы ганымытван'н'олен амерыкальэн вэлыткъолявол.
Мистер Карпендер, ынин нынны.
Яран'ы рэннин, эмгынуннымык йыпаннэн, вэлыткоран ынкы рывэнтэннин.
Элек ныетк'ин лельутвъэт ынкъам нинэрэтк'инэт кимиттъыт Карпендерына.
О'птытъар ы'лён'эт ныйпэк'инэт ынк'энат кимиттъыт, тан'ымыльэты вэлыткоран ынк'эната ныйыръэтк'ин.
Лымн'э рай ръэченлет н'аргын нытрилк'инэт.
Лыгэн ынн'ин рэтэммэнигэ энаръэгты ченлет вэлыткорак к'ача нымайытвак'энат.
рэтэммэнигэ энаръэгты ченлет вэлыткорак к'ача нымайытвак'энат.
Ынкъам ляльотвэты ымльалян'эт Карпендерына котъё ныйн'эйвык'ин: умк'энэлгыт, тэнуйгыт, ван'к'ыттэ.
Ынан ымы к'эюгнэлгин иръыт нинэркурк'инэт, пылекыт.
Америкак-ым ынык тумгэ майн'ыманэмкын ынк'эната нинэпирик'ин.
Ынан ыннэнгивик куннинэт н'ирэк' ярат городык Джулок.
Ынан-ым лыгъоравэтльэн кимиттъыт н'инвитльу нинэркурк'инэт.
Ытлён-ым э'к'имле, мъэмитэ, пин'вытрэ, таак'ата нывилыткук'ин.
Ымыльо ынк'энат кимиттъыт ынык лыгимэйн'ывитльэт.
Ымыльэты нымным ыныкы ачын'ыльо нытвак'эн.
Мин'кыръим рыръачн'ытовык ачын'ыт?
Ынкы уйн'ыльу экэлигъюлкыльу мури нытваморэ.
Вай ванэван эммурык нымнымык, тан'ыман'к'ачормык уйн'э ымы ыннэн кэлигъютльэн о'равэтльан.
Лыгэн рылгыт энарылгатык нэнаяаморэ.
Вай ынк'эната Карпендерына варат нинэтэмъюн'ъюук'ин.
Н'ан ынкы льэлен'кы а'ткэвма гатваморэ.
Ныгытъэнмури.
Элен'иткин рыркатъол ымыльэты гэткулин.
Ок аны, варат колё ныгытъэтк'ин.
Ивинильыт ымъылёнэт чематгыргык к'ача ныкытчынъёк'энат.
Ытръэч вай кытк'онача мэн'ин нымэмылёк'эн.
Ымы рай гынник н'энку гивик тъэръэв гатвален.
Колё нычьэчен'этк'ин, вэчьым ынк'эната ымы мэмылтэ эпиврэкыльинэт.
Тэн'уйн'э эмытк'ыкэ нытваморэ.
Мачымыльо ярат уйн'ыльинэт эмытк'ыкыльинэт.
Ээкэт гавайн'ыленат.
Рэмкын нык'ивъек'ин, вуск'ымчыку нынымытвак'эн.
Вачак'-ым Карпендер ынк'эната ныгаймычьавк'эн.
Вай лыгитъэркин пин'вытрын мэйн'ывиле ныркурк'ин, ин'к'ун эвнэченувъикэ.
Памъянэн яран'ы морыграк к'ача гатвален.
Ынн'атал нэрмъэв гатвален Памйы!
Ынантан'ычьын ынкъам ынанкынтачьын гыннин'н'ыттыльын.
Ы'твэрмэчьэ чит ытлён ынык винрэтыльу рытчыркынин, ытръэч рай лывавнэн.
Ы'твэрмэчьын Нэнэк' нивк'ин, энмэн Памйы э'к'эчимгъульын.
Анъым ипэ Памйы ынн'атал тан'ъоравэтльано гатвален.
Ыныкит вай ръэнут нэнанмык’эн, вэтык'ун ратомгыт нинэйвэтк'инэт.
Ымы вай мури ынан нэйвэнмури к'утырык ратомгык рээн.
вэтык'ун ратомгыт нинэйвэтк'инэт.
Ымы вай мури ынан нэйвэнмури к'утырык ратомгык рээн.
К'оныры н'энку гивик нэмык'эй Памйы тъэръэв нытэйн'этк'ин.
Ынан ымы рыпэт ы'ттъыт рывилыткувнинэт.
Ытръэч ыннэн ы'ттъын рыпэлявнэн, гыто лыгнин рывилыткувык.
К'утырык ынкы курэ ытлён тэнн'у нылгык'ин.
Чинит к'ымэк ченувъиркын, вачак' ы'ттъын рэн'этыркынин.
Вэнлыги ыннэн ы'ттъын орвык а'к'элгатын'!
А'мын-ым н'от рымагтэты к'ыпалёмтэлыркынэтык.
Ынк'эн вулк'ытвик гатвален.
Карпендерына вилыткувинрэтыльэ ымыльо ярат пынляннэнат, энмэн н'от эргатык этын рэгичивэты.
Энмэн вай мачынан эргатык ымыльо вэлыткорак к'ачагты нылк'ытынэт, этынва ытри рэнк'эвивн'ынинэт.
Гым ытльак рээн э'птэ н'энрилы тылк'ытык.
Энмэч к'олё о'равэтльамкын ынкы гумэкэтлинэт.
Ынн'ин чьачан'анмачы нык'ычекытвак'энат, амромавн'а ныпин'кучитк'инэт.
Карпендерына-ым рэлку нылгинымкык'ин пин'инэн'эт нынлетк'инэт.
Н'ан игыр тытан'кэтъоркын, гым чанляткынэты тыттэтык ярачыкогты к'эргычьайпэчгык гыргоча эмрэтлемн'э.
Рай рэлку пылвынтыпэнъёлгычыко нынлетк'ин вылк'ывыл, майн'ыпылвынтывычгок'к'амак нымытк'ыпатк'эн к'оратъол.
Люур вай н'аргыногты Карпендер н'ытогъэ.
Ынн'атал гэлгъэк'этчетлин, мэткиит нылк'отытвак'эн.
Нэнэк'ынэ ытри вилыткувинрэтыльын ытлён нынрывинрык'ин, к'оныры-ым ымы ытри чинит наркычыткок'энат.
Лыгэн к'ынур айычгэнма а'каматростэ.
Нэнэк'ынэ кытэк'эй мури нэгитэмык, ынк'о вэтгавын'огъэ.
Чинит-ым Карпендер мурыгмил вэтгавык эгъюлеткыльин.
Нэнэк' к'олентогъэ:
Вай игыр н'отк'эйына вэлыткок'ляволык гэчевъылён.
Ынн'атал майн'ыгэчевъылён.
Эгыръылё ыргин кэлы гъурэтлин.
Ынанынпычьын ымыльорык ырык кэльэк.
Ынк'эната вай мургин вэлыткок'ылявол колё коргычьатыркын.
Ынкъам вай ытлён.
Кэтэм ынкы Нэнэк' аркычатгъэ, увик а'рэк лывавнэн ынкъам нотаск'ыткынык вакъогъэ.
Ынкъам ынн'ин вакъочга к'эйык'ын нывэтгавк'эн:
ынкъам нотаск'ыткынык вакъогъэ.
Ынкъам ынн'ин вакъочга к'эйык'ын нывэтгавк'эн:
Ынк'эната ытлён тэгъен'ыркын, ин'к'ун э'птэ мури ынык рээн мынкоргычьатыркын.
Нэнэк' рэлк'унн'ыгъи, лываквъэ ынкъам ынн'ин вакъочга к'эйык'ын вэтгавын'огъэ:
Ырык кэльэтэ н'ъочьыт винрэтыйгут нинэнтык'инэт.
Ынк'эната мурык вэлыткок'ыляволя, мистер Карпендерына, ымыльэты нымным рык'эвивыркынин.
Вай н'утку, ярак ранъав ы'лчыку гулювлинэт атлягкавкавыт, таак', чай, эмырак'кончерваповтымкын.
Ынкъам о'птытъар шоколадтэ.
Карпендерына рай ытлён рэк'ын винвэ ивнин, ынкъам Нэнэк' иквъи:
Ынкъам лымн'э ынкы гулювлин ыннэн челгъак'эмлыёчгын.
Ынк'эн ымыльо торгынан к'авэёлк'ыл.
Лыгэн ымыльо ы'лчыку льоё торгынан тан'аймэтын'!
Карпендерына к'ырым ынк'эн ачын'о ныкэлинин.
Игыр-ым китак'ун к'ылк'ырирыткутык!
Нэнэнэт, н'эвыск'этти эвыр ынкы энарэрын'огъат, мынга ы'льыл наргыткон'н'огъан.
Н'ан-ым ытри ныгытъэтк'инэт!
К'ляволтъэм н'ынван'эгъат ынкъам рагтыгъат.
Вачак' ымы к'утти майн'атк'ыляволтэ мурык рээн ы'льылык ныргыткук'инэт.
Ыныкит вай ярак нэнэнэт ченувъиркыт — ынкы ымы ынанкоргычьын о'равэтльан рыгльольо рэнъэлгъэ.
Ынн'атал ан'ъачгыргын рыгыткук мынга ы'льыл.
Лым н'ан ынкы колё гъылетлин.
Карпендерына-ым а'тав онмычыко улювыйгу к'эвийыръыт рыннинэт.
Гымнан еп торымгок тымлен вагылгын.
Ынн'атал нытъылк'ин рылгылгын, ы'лыткынык мутлымул нычелгыпэрак'эн, вачак' гым панэна ыннанмынга рымагтэты ныргыткуйгым.
Ынанъыттъыёл к'утынэ н'инк'эе таак'атъол льунин.
Ачгыта ынык энаерыльын ынпыначгын к'олентогъэ, энмэн ынан ы'ттъыёл ынк'эн таак'ъёчгын льунин.
Маравчетын'огъат.
Карпендер, Нэнэк' ынкъам вилыткувинрэтыльын чымчагты эймэквъэт, эмрэтэн'гитэн'э маравыльыт.
Ынн'ин ытри нылк'отытвак'энат, нытлепк'инэт ынкъам аны нытэнн'ыткуръук'инэт.
Люур Памйы эймэквъи Карпендерына ынкъам аны ытръэттэгну кыплынэн ытлён.
Ынн'ин кыплынэн, рыпэт вэлыткок'ылявол эвыр ынкы кыёлгыгъэ.
Памйы-ым ынык к'ача нылк'отытвак'эн ынкъам нэнамн'ылёк'эн.
Ы'мто лым, рэтэнн'ыткугъэ?
Лымн'э рэтэнн'ыткугъэ?
К'оныры эвыр ынкы Нэнэк'ынэ ынкъам вилыткувинрэтыльэ нэпиригъэн Памйы.
Лымн'э о'птытъар к'ыляволтэ ырыкагты винрэтгъэт.
Вай-ым ытри нытаарон'к'энат вэлыткольэты ынкъам ы'твармачьэты.
Рай ымыльорык ыргынан напэнрыгъан Памйы, нэкылтыгъэн, ярачыкогты нъэмэтын.
Карпендер нэвинрэтын к'утык ынкъам э'птэ ралкогты нанатвын.
Моргынан-ым мытыгтынат вылпат, мытыргын'н'он ы'льыл, ынкъам ымыльо льоо мыттэйвын'ын.
Ытръэч вай энмэч тан'ванэван мэн'ин ынк'энагты ныкачьаравын.
Н'эранъылён'эт мури Памъяйпы амн'ылка гатваморэ.
Н'ырок'авык ы'лёк эн'эн'ыльын иквъи, энмэн Памйы гэтэнымчен'лин.
Ытлён к'ырым лым игыр н'анк'о ныпэлк'ынтэтын, — нивк'ин эн'эн'ыльын.
К'оныры вэнлыги ытлён ынн'от нивк'ин.
Ыныкит микынэ вэнлыги рэльунин Памйы, мачынан ытлён нагтаннэн лымэвыр чинит ыныкайпы ныгынтэвын.
Вэтык'ун лыги к'ылгыркыниткы, ынн'э торгынан анвэтгаатка Памйы, ынн'э ытлён эвинрэткэ.
Ыныкит мэн'ин алван' риты, ынк'эйына рананн'энайпаннэн кэлы.
Н'ан микынэ валёмнэн вэлытковэнратыльэпы, нэнрэк'эвын ипэ Памйы.
Аплёратвака тан'ымыльорак ынк'эн лыги нылгык'ин.
К'ытлыги-ым вай ынн'от гатвален.
Карпендер айылгаквъэ чинит ынан тымык Памйы.
Найылгавк'эн, ин'к'ун нэрэйилюн'ын ытлён тумгэ.
Ынан э'йн'эвнин эн'эн'ыльын.
Эн'эн'ыльын иквъи.
Ынн'э эвнэнрэк'эвкэ моргынан Памйы.
Мачынан Памйы чинит кэльэтэ ы'нтэнымчен'ын.
Ыргынан ытлён накэттывагъан, орвыткынык нэтрилын ынкъам нотагты нъэмэтын.
Ынкы напэлягъан кылтэты.
Инъэ наёпатын ытлён.
Ытри-ым нычимгъук'инэт, н'ан гынмыеп ытлён нэлк'ырирын, вачак' льук калвавын.
К'эйвитык н'ан ныкитэ колё гэпин'этлин, мэчынкы тан'ыннэн'авын' ытлён.
Аны о'тчой ыргынан нэргыткун ы'льыл, ымыльо ек'аеквэт нэнарэрынат — уйн'э.
Ырык рээн ымы Карпендер гатвален чама Нэнэк' ынкъам вилыткувинрэтыльын.
Люнльутэ нэнтыгъэн.
Вэчьым алвавакан'ынвык энарэрыркыт.
Н'ан-ым ныкэтагнэты ыргынан вакан'ын нантыяатын, мин'кыри к'ун ытри гъэк'этчетлинэт, эмнун'кы-ым ымы э'к'имлюкыльинэт нытымн'эвк'энат.
Рагтыгъат.
Лымн'э н'ирэк' ы'лён'эт а'тчагъат, ынк'о эн'эн'ыльын иквъи, энмэн кэльэтэ Памйы нэпиригъэн.
Н'ырак'ав ныкитэ люур вай гымнан морык чоттагнык к'аврыткын тывалёмын.
Тъурэвык, ынръам рай рэк'ъыттъэ гымнин мынгылгын рымылён'н'онэн.
Тытэн'ытлепыткук — чоттагнык гъыттъыма Памйы нылк'отытвак'эн, эк'уликэ вайгот нынэнтык'ин.
Аны янор гым колё гэчен'ыттэтигым; н'ан-ым ынкы еп гым кальагты нылымалявэгым.
Памъяна-ым гым иниквъи:
Ынн'э гымыкы айылгавка, Мэмол.
Морыкы к'ылк'ытги, к'иквын гымнин ытлыгын, энмэн гымнан ытлён н'утку тъатчаркын.
Эченур янор к'ыгитэ, амыргынан ярак, лымэвыр лым мэн'ин ынкы.
Рай Нэнэк'ынэ лымэвыр Карпендерына мэн'ин тан'ынн'эвын'.
Эвыр ынкы, гым айылгавык тыпаагъак.
Тынрэн'этын мурык ралкогты Памйы, тыныгъевын ытля, ынкъам моргынан ытлён омналга мытэнаръэгъан.
Ынк'оры гымнан ынин ытлыгын тъэйн'эвын.
Ыныкит ытлён етгъи, Памйы энмэч гэйылк'этлин.
Ытлён мурык ярак тан'ымъылён'эт вагъэ.
Кыеквъи, чаёкватгъэ ынкъам ымыльо морыкагты тывнэн.
К'ытлыги Памйы ынык ы'ттъэ рыегтэленнин.
Рай ытлён нотагты а'манма, ы'ттъын яален'к'ач ныръилемъетк'ин.
Ынк'о эвыр ытлён нэйпэн ынкъам напэлян, ы'ттъэ гыткак унъэчичгыт пылёнэнат.
Н'ан-ым ынин гыткат ынкъам мынгыт унъэчичгэ гэнкылвэтлинэт.
Н'ыронъылён'эт ытри амнон'ъеквэ гэлейвылинэт, ы'лрачыко выялянма натчык'энат, чинит увиквылгык номавк'энат.
Вай-ым ынн'ин.
Мытынавэръэпатын, мытынтак'ъавын, ынкъам ытлён О'мваамык гыргочагты, чавчывагты эквэтгъи.
Ынкы ытлён ганымытвален, ныялгытк'эн чавчывак рээн, нык'орагынрэтк'эн.
Ынкы ымы н'автын'гъэ.
ныялгытк'эн чавчывак рээн, нык'орагынрэтк'эн.
Ынкы ымы н'автын'гъэ.
Вэнлыгъим Памйы чычатнымэты пэлк'ынтэтгъи, Карпендер-ым н'отк'оры гынтэквъи.
Н'ан-ым ынн'ин гатвален!
Игыр ы'твэрмэчьыт, эн'эн'ыльыт, амерыкальыт вилыткульыт, амыргынан ынпыначга лыги.
Вай мурыгмил Памйы вальа.
Вай-ым эгыттагнэты Памйы ягталытваркын.
Ытлён Въэн'ык, ынпычьык эккэк рээн нымытваркын.
Еп наройвык'эн ынпыначгын, н'анъым ытлён мынгыткэн н'ирэк' парол гивик ынпын' вальын.
Гынан, Тывъар, эвыр элек н'энри ырыкы рэлк'ыты, пын'ылтэлыйгот к'ынтыгын.
Моргынан еп кытур нэнакэтъоморэ ынк'эн тургивикин ныкирит.
Мэмылына гитэнинэт Тывъар, Валентина Алексеевна ынкъам Кэйн'ын'э.
Рэмыннун'э к'ынур тылянк'эргава рыннин Эпэн Чьэчен'ин льулк'ыл.
Пан'ъэвн'ытотык?
Вэчьым вай гыткат ыргынанчинит залеты рэлк'ынн'ыркыт?
К'эйвэ?
Вынэ к'ылк'ытгытык, э'тки рай вэчьым а'ачека норъатчатык.
О’равэтльэн вагыргын.
Тылгыръуркын.
Илгыльын ыльыл четлёчарэльо нъэлгъи, энмэч вай к'улимин'кы нувпэрак'эн нутэск'ын.
Йъыйык' нылгинылилк'ин, номк'эн.
Урэкиныкитэ киткинук'эй нывуск'эвк'ин, нычык'эвк'ин, нак'ам лыгипэтлек'эй нининик'ин кыткыттэркытэр.
Н'ыроча, н'ырача к'ивык, лымэвыр н'эръамытлынча, тиркытир ратан'паа амэчатык.
Ытръэч киткинук'эй рэтруркынин йъыпкиттэгын, ынк'оры нэмэ рагырголятыркын ынкъам гылк'ымчочьа рэнтылгэвн'ынин гынульын ы'льыл.
Ратваркынэн'ыт инъыт, ы'лёт, вулк'ытвит, вачак' тэн'к'ырым ныкит нытваркынат — к'этын'отагнэты.
Ынн'атал-ым йык'к'ай-ым!
Вай ынкы кыткытык чикинъэ еп нымным ныгъевк'ин.
Тан'ванэван мэн'ин нырэйылк'энн'ын, к'ынур вай эмтынэквъэт ымльалян'эт.
Аны вай чамъам рарычгытвагъа гынкэк'ылявол, ыныкит рай кэтэм нымнымык гыргоча понн'эрэн'агаляркыт майн'ыгачгамкын?
Аны-ым мачыргынан галгат!
Унпэн'эр нивк'ин, энмэн рай ынан энмэч рыркъайн'ан гавалёмлен!
Вынэ к'ырым Унпэн'эр нъыръунтэтын — эвыр ынн'ин ивыркын, ынк'эн к'эглынангэт валёмнэн.
К'элюк'-ым к'эйвэ ан'к'агыннэк кыткытык э'йн'эльылк'ыл.
Вынэ вай тэнмавыльылк'ылтэ торрыркан'ыттынвэты, торъытвытконвэты.
Ыльыл тылгыръуркын, вачак' урэтуквэн еп о'мрытваркын ан'к'ачормык.
Урэльын, кээткульын.
Имэурэмин'кыри ынкы чын'атгыргымкын.
Амк'ынъычо ан'к'ата тыргуркынин туквэтъул, эйычгитэ гилытъулти мылеркынинэт ынкъам о'райгыск'эты рылыпляркынэнат.
Вачак' ан'к'ачормэпы вантан'к'атагнэты еп чекыяа.
Вэчьым вай мытлын'эн километртэ.
Лымэвыр-ым ымы вай ыннанмытлын'эн.
Кэтэм мимлычурмык токваткынык нывакъотвак'эн ивинильын Кэн'ъири.
Ынык н'ыраткынык милгэр, ытлён нытлепыткук'ин ы'ттъыёлягты, нэнакытчынъёк'эн пиврэльын мэмыл.
Ынин льулк'ыл ныкачьарпэрак'эн — ынык к'ача гэлыткынык энмэч н'ирэк' лявтылк'агнавъёт мэмылтэ.
Ок     а'мын-ым.
Кэн'ъири нинэпыткык'ин!
А'мын ивкэ лым ныпиврэн мэмлыткынык ковлёкмэмыллявыт.
Кэн'ъири гэмэтручевлин а'к'агнэйпы.
Ынн'атал-ым к'элпэраркын тиркытир, нылгиныйыркъэв энаномавыркын!
Омычьатыркын, тэн'ычьэтыркын — вынэ ынк'эн льалян'кэнагты мэмылкытчынъёгыргэты а'к'антэнмын': чьачан'анма чематгыргык к'ача кытчынъёк.
Игыр-ым ымы вай а'нк'атгыргын рагтык.
Нак'ам-ым вай вэчьым энмэч рагтыльылк'ыл.
Бригадира амн'ыроотычьэты к'айъытвэты к'ытыйгут рыннин, рай ръэнут ынкы танкавн'ыёлк'ыл.
Вэчьым рай игыр амн'ыроотычьэты нъалын'огъэ.
Лымэвыр рай епэчгин?
Ынн'атал-ым игыр Кэн'ъири гинъыгъевлин.
Рыпэт ымы рай микынэ люнльутэ рыннин токвагты эквэтыльын.
Ытлён чит нычимгъук'ин киткит ивиник, амн'ыроотычьэты нъалын'ок пэлк'ынтэтык.
Ымы-ым мэчынкы к'онъачгынычьэты.
К'эйъытвъэт к'ырымэн рыркы, чинит к'ырым нэлкыэн ан'к'агты.
Мэчынкы ымы к'онъачгынычьэпы торымгок тэнкэвн'ык.
пэлк'ынтэтык.
Ымы-ым мэчынкы к'онъачгынычьэты.
К'эйъытвъэт к'ырымэн рыркы, чинит к'ырым нэлкыэн ан'к'агты.
Мэчынкы ымы к'онъачгынычьэпы торымгок тэнкэвн'ык.
Вынэ-ым чама эвэнэгыргын эк'ылпэ рыпаавык ныгтык'эн.
Пытк'ылым ыныкит ынн'ин кынтатвак, к'ынур вай игыр.
Кэн'ъири иа'м рай нывэтгычемгъок'эн, энмэн вэтык'ун ымы н'ырок'ав мэмыл ракытчынъёгнэн.
Ынкы-ым ынан рарагтыгъа.
Вачак' вай уйн'э н'ырок'ав мэмыл.
А'мын-ым мэчынкы тан'ъатчан'.
Кэн'ъири йыркыэнъаткынык нывакъотвак'эн, нолытвак'эн пэтыгэлытъолеты.
Ынн'атал-ым кавэты вальын вакан'ын ынан льунин, ымы тан'ымъылён'эт тан'кытчынъён', тан'акамаграка.
Ынк'эн-ым вай ивинильэ вэты кыляёлк'ыл: акамаграка, тэн'илюкэ вак.
Вэчьым вай Кэн'ъиринэ йъарат ынк'эн нинэтэн'ыркылек'ии, ынн'ин нымэльэв, рыпэт к'ынвэр вай омтэрка йыркыкытыйга, к'ытлеайычгэанн'элёта, к'ытлечемгъогырга рэльатъё тъэраткон'н'огъэ.
Ынин левыт мачвэткынэты эрэтгъи ынкъам ынк'эната ытлён кыеквъи.
А'мын-ым кита мырагтыгъак, — эмк'элелвынэ нивк'ин Кэн'ъири.
Ынан нэнанчемгъонтэнмавк'эн, энмэн рай мин'кыри ынан ранрагтанн'ынэнат тымъёт мэмылтэ, мин'кыри ытлён эккэк'эе наяагнаан.
Ымыльо ытри ынан лылетэ ралпынрыгнэнат — ыргынан ынк'энат нынчачальавк'энат.
Вачак' вай н'эвъэн к'ырым нылылюэн, ымы-ым Кэн'ъири к'ырым.
А'мын-ым ыныкит лымн'э ыннэн мэмыл нъыпиврэгъэн, ынкы вай ымыльэты ройыръын нъылылюгъэн, ымыльо ыннанмытлын'ыргарэ.
Ыяа гынунык вытрэтгъи пароходн'ылгыл.
Какомэй, энмэч навигация торымгогъэ!
Ынан чемгъон'н'онэн ынк'эн пароход, рай тъэр ы'лён'эт тылеркын, микынти ынкы тылеркыт, ръэкимитъыт нэнлеркынэт.
Кэн'ъири эмк'элелвынэ лым кытэк'эй равакъотван'гъэ н'утку — нылгыл кэтэм ынык ранъав нъалтагнэты.
Ынык рытэнмавыгъет ынк'эн чывипыт кэливытгыр рагалягъа.
Ыныкит мыран'к'ачагты энликэ левыт тан'гэтан' пароходн'ылгыл рэнъэлгъэ, ынкы Кэн'ъири рарагтыгъа.
Ыныкит ынкы вама рэпиврэгъэ н'ырок'ав мэмыл —нымэлк'ин, ыныкит к'ырым — мачынан-ым.
Н'ирэк' мэмылтэ ынк'эн ымы мэчынкы.
Кэн'ъири рарагтыгъа.
Ыныкит ынкы вама рэпиврэгъэ н'ырок'ав мэмыл —нымэлк'ин, ыныкит к'ырым — мачынан-ым.
Н'ирэк' мэмылтэ ынк'эн ымы мэчынкы.
Ынн'ин чимгъуплыткук, Кэн'ъири йылк'этгъи.
Игыр-ым ынин левыт мачвэткынэты люн'эрэтэ итгъи — мэрынрэ рэлпыткынэты атчьатгъэ.
Рэтын' ынан льунин, энмэн рай гамэмылма ытлён нымъеквэ нылек'ин.
О'птытъар к'ляволтэ ынан тыляма рырынгиивнинэт, ырык рээн ынпыначгын Мэмыл.
Ынпыначга гитэнин ыннэн мэмыл, ынк'оры к'ол ынкъам иквъи.
Вай ынн'атал нинэпыткык'ин!
К'ыгитэгыткы анык'ун ымыльо мэмылтэ левтык рыпыткэвнинэт, нак'ам лылет люн'ынпыткынтэвэ.
Ынн'атал-ым нинэпыткигыт!
Кэн'ъири рэтыляма нырэмыннун'к'ин.
Аны-ым анъяткогыргын к'онпы качьараквыргын, пытк'ылым Мэмылын анъяткогыргын.
Мэмылына-ым к'онпы Кэн'ъири к'ытлек'ыляволё нинъэйн'эльэтк'ин.
Омаканма нинъэйн'эльэтк'ин, рыпэт ымы ранмыгазетак.
Игыр-ым вай анъяркынэн, тан'к'ыляволё лын'ыркынин.
Вынэ к'эйвэ Мэмыл нипк'ин ынпыначгын!
Кэн'ъиринэ мачэгыпатэты к'ол рай ръэнут тывын'онэн.
Ынан пынлёнэнат, тъарычьэты нъэлгъи.
Чывипыт кэливытгыр амн'ыроотычьытагнэты, — иквъи счетовод Рочгын'а, Мэмылына к'ача к'отытвальын.
Вынэ эйъым мэквэтык, — иквъи Кэн'ъири.
Амн'ыроотычьэты гым бригадагты к'ытыльылк'ылигым.
мэчынкы к'ырым ныкимылтэтын бригадагты к'ытык, вачак’  н'от ымы татлын'ыткок нылвавк'эн.
мэчынкы к'ырым ныкимылтэтын бригадагты к'ытык, вачак’  н'от ымы татлын'ыткок нылвавк'эн.
К'ынвэр-ым вай Мэмылын к'увавлылялгын амэчатгъэ.
Кэн'ъири ан'к'ак, ы'твыткынык нъэлгъи.
Тылечьын гэнынвилетлин, к'эйъытвъэт мэрынрэ айычгэткынык наркычыткок'эн.
Ыныкит Кэн'ъири кыеквъи, ытлён чимгъугъи, энмэн рай, к'ынур ы'ттъыёл, ытлён лыгикытэк'эй гэйылк'этлин.
Ынан лылетэ к'ырирнин пароходэн н'ылгыл, нак'ам рай люнльутэ рыннин.
Эви вай Кэн'ъири ынн'ин урэльу гэйылк'этлин, рыпэт н'ан пароход галягъэ ынкъам н'ылгыл амэчатгъэ?
Кэн'ъири к'утгъи, кавычьэты вэн'ыльэтгъи, рылгэ кагмаленэнат гытолгыт.
Мэччык'эквъи вай, тиркытир энмэч ванэван гынмылкинэмил нытгытлягнан.
Ытлён и'мпыгъи эмрэнкылвэнн'э мэмылтэ ынкъам люур вай лыгэлнин рэтын'кэн аркычыткогыргын.
Ытлён пэтгатгъэ, о'рамнон'эты лыленгъи ынкъам рыпэт э'к'элин'этэ улвэквъи.
Мэмылтэ рытрилнинэт.
Ытлён н'ытатгэлыткынык ан'к'аеквэ нылек'ин.
Ынык ы'ттъыёча нувпэрак'эн мимыл.
Ыяа, а'к'айъон' чекыяа нывытрэтк'ин кэткульын туквэчурмын, нымным-ым энмэч тэн'эвытрыкыльин.
Кэн'ъири гэлчормэты кытгынтатгъэ ынкъам аны колё ван'эйпыръогъэ.
Ытлён к'ынур ратк'авъё гынник ныван'эйпыръок'эн, авэтгавка, амычвынатка, нымынгынэлёльатк'эн, ныкыячгыткольатк'эн.
Ынк'оры-ым, ручевык, ытлён кыёлгыгъэ, вачак' панэна пилгук'улит ынык пэлгэпы нурвилетк'инэт.
Кытэк'эй вак ынк'эн капчачаквыргын галягъэ.
Кэн'ъири вакъогъэ ынкъам лыляпыткон'н'огъэ у'рэн'энри, мин'кы гатвален чит нымным.
Нырэк'ын-ым игыр?
Нак'ам вай тан'ылвавнэн ръэнут чимгъук.
Ытръэч вай амъатчальылк'ыл.
Рыягталяквыргын а'тчаёлк'ыл, роратван'ыльылк'ыл.
Н'ирэк' мэмылтэ варкыт.
Мынгыткэн н'ирэк' парол мъэмит — ынк'эн лымн'э рай мынгыткэн н'ирэк' парол мэмылтэ!
Мэчынкы-ым ымы мынгыткэн.
Вынэ-ым мычынкы роолк'ыл, нымкык'ин ы'лён'эт тантайн'атын': ытръэч к'ырым ынн'ин норатвагъан гилгил.
Ии-к'ун-ым ытлён вэчьым к'ырым ныченувъин, ытлён ванэван ынк'энагты найылгавын.
Вай-ым ипэ гилгил амк'ынъычо рэмк'ытвиркын, равылгавыркын гыгарын' рэнъэлыркын.
Ынкъам ынк'эн тан'амк'ынъычо пытк'ы к'эврэн' ратваркын.
К'ынвэр-ым рэтэн'тылгы, рэчимиръэтгъэ.
Ыныкит Кэн'ъири еп ынк'эн атвака к'ырым ы'нынвантовын — Кэн'ъиринэ к'ырым лым титэ ныльунинэт нэнэнэт, н'эвъэн, тумгыт.
Ыныкит ытлён к'ырым ы'нынъегтэлетын еп гилгил о'мрытвама, ытлён рараквачагъа.
Кэн'ъиринэ гэлыткынык рылыплятъёттэ ивинильыт кэтъон'н'онэнат.
Йынрын-ым, ван'к'ыттамэнн'ыльэн Гэмавъен экык, еп н'инк'эйк'эю вама ганлыплятлен.
Вай-ым кылгынгэвэльо ытлён гатвален.
Кэн'ъиринэ ынк'эн вагыргын нымэльэв лыги, ымы н'ан ынкы ытлён гэнарэрлен.
Йынрын энмэч раквачальо нылгык'ин, вачак'-ым мынгыткэн ы'лёт галяк, н'инк'эй рагтыгъэ.
Ытлён к'оленымгыпы ивинильэ нэрэтын, ыргынан нэльугъэн энмэч лыгиручевыльын ытлён гэлыткынык.
ванэван ынк'энагты найылгавын.
Вай-ым ипэ гилгил амк'ынъычо рэмк'ытвиркын, равылгавыркын гыгарын' рэнъэлыркын.
Ынкъам ынк'эн тан'амк'ынъычо пытк'ы к'эврэн' ратваркын.
К'ынвэр-ым рэтэн'тылгы, рэчимиръэтгъэ.
Ыныкит Кэн'ъири еп ынк'эн атвака к'ырым ы'нынвантовын — Кэн'ъиринэ к'ырым лым титэ ныльунинэт нэнэнэт, н'эвъэн, тумгыт.
Ыныкит ытлён к'ырым ы'нынъегтэлетын еп гилгил о'мрытвама, ытлён рараквачагъа.
Кэн'ъиринэ гэлыткынык рылыплятъёттэ ивинильыт кэтъон'н'онэнат.
Йынрын-ым, ван'к'ыттамэнн'ыльэн Гэмавъен экык, еп н'инк'эйк'эю вама ганлыплятлен.
Вай-ым кылгынгэвэльо ытлён гатвален.
Кэн'ъиринэ ынк'эн вагыргын нымэльэв лыги, ымы н'ан ынкы ытлён гэнарэрлен.
Йынрын энмэч раквачальо нылгык'ин, вачак'-ым мынгыткэн ы'лёт галяк, н'инк'эй рагтыгъэ.
Ытлён к'оленымгыпы ивинильэ нэрэтын, ыргынан нэльугъэн энмэч лыгиручевыльын ытлён гэлыткынык.
Тэленъеп, энмэн рай, Мэмыл нэмык'эй гэнтэтлин.
Ынк'эн тэленъеп гатвален.
Кэн'ъири ынкы ымы рай еп у'рэткыльин.
Мэмыл рай энмэн ыяагты ганлыплятлен, рочгык гэмнун'этлин, ытлён, энмэн рай о'птытъача ынкы гэтгивилин.
Вэнлыги-ым ынк'о рагтыгъэ о'ратнымнымэты.
Вай вэнлыги рагтыгъэ!
Вай-ым ытри ымыльо льэлен'кы гэнтэтлинэт.
Ынк'эн эгыткэнагты а'к'антэнмын'.
Льэлен'кы гилгил нъомрык'эн, к'ынур уттъытвъэт.
Ымыльэты йъилгын ынкаткынык тан'ытван', ымы н'ирэк'.
К'ырым нытылгыгъэн.
Кыткытык-ым.
Вай-ым энмэн пытк'ын'анэнк'ач кыткытык                 О'мваам-эргыргыпы к'ол ивинильын ганлыплятлен.
Лыгэн-ым лым люнльутэ нэнтыэн.
Вэчьым гилгил ныппылюк'ин, пэтле тылгыгъи.
Кыткытык-ым о'равэтльан ак'оратван' гэлыткынык: раномавн'ынэн тиркэ гилгил, нэрэнмылюйвын'ын эйычгитэ, ынкъам вай рэлгичимычимиръэтгъэ, к'ынур чак'арытъол чайкойн'ычыко.
К'эн'ъири ынн'атал колё игыр ярак ратван'гъэ, столык к'ача, гылчайкойн'ык к'ача!
Н'эранмынга пирик чайкойн'ыт, кэгрилти ромавык.
Выйитин'ук омыльын, тан'ыткэльын к'эвъяч.
Киткинук'эй титк'этэ пылык ынк'эн атлягыпан'ы.
А'мын ивкэ вэлер ыннэн йыкыргыйыръык'ай!
Янор-ым вай Кэн'иръинэ льук, вай энмэн ытлён н'ытатгэлыткынык, ынан н'ан малчемгъогты нинэчичевк'ин ынин вагыргын.
Игыр-ым чемгъома, кэтъоткома, ытлён пытк'ы тъэвын' нивк'ин: вынэ тъэркин мычвын ягталынвэты, вынэ лыгитъэркин мычвын.
Ынан нэнакэтъок'энат нэнэнэт ынкъам эвыр ынкы ытлён нычимгъук'ин.
Вэчьым аны вай к'ырым лым титэ мыльунэт ытри.
Ынкъам чемгъотвагты, ръэнут рымагтэты ратвагъа, ынан пыткы эргын' нинэчимгъук'ин ынк'эн въэгырго лынъё.
Эвыр-ым вай ытлён ы'ттъыёл чит к'ынур гынник гъэк'элин'этлин, игыр-ым ытлён нылгэпыннытвак'эн, рыпэт вай чык'ык' лентагнэты ныргэлк'ин.
Кэн'ъири мэрынрэ к'утгъи ынкъам эквэтгъи э'нъагты.
Вынэ-ым лейвык мэрынрэ, ныпылмэръэв, вэтык'ун гытамо лынъёлк'ыл н'отк'эн гылытъул, ынк'эн ытръэчк'эв ягталвакан'ын.
Кэн'ъири э'нъаткынык вакъогъэ ынкъам нэмэ чемгъотван'н'огъэ.
Тиркытир энмэч гэлгичивтылетлин.
Ынан нинэчимгъук'ин яран'ы, ройыръын.
Н'эвъэн вэчьым энмэч пэгчин'этыркын.
Лымэвыр-ым ванэван — Кэн'ъири нымкыче пытк'ы волк'ын' нырагтык'эн!
Н'эвъэн мэчынкы мыгван'элтыльын: н'ырак' эккэт — эмн'ирэюну йытоёт.
Ынпычьыт н'ырангэвэльыт, н'инычьыт-ым — н'ирэнгивильыт.
Бригадак ымы гэкэвлинэт ыныкы амэгчераткэгты.
Лымэвыр-ым бригадир ырыкайпы тагъэ ынкъам валёмнэн, энмэн Кэн'ъири еп чикинъэ рай мин'кыри гамэлгарма эквэтгъи.
Бригадир, вэчьым, н'ынван'эгъэ, ынк'оры-ым рымагтэты эквэтгъи.
Вай-ым ымы тан'гэмо микынэ, мин'кыри эквэтгъи Кэн'ъири!
Вынэ еп ытлён ванэван ынылк'ырирын, ванэван мэн'ин ыныкагты ныпэгчин'этын.
Вытку вэчьым инъэ ытлён наралк'ырэрын'он'ын.
Вай валёмык ыныкит, энмэн ытлён ныкитэ лёнрагтыльын.
Тиркытир йъыпкиттэгнык рыругъи.
Ан'к'аткынык томгатгъэ мэчвиврэльэтыльын четлёк'эргыръэтк'ай, гэлгэлгыпы н'энри вакан'ынвэты, мин'кы тиркыкувлюк мимлык гэтруткулин.
Вай эвычаковлёгтъол энмэч амэчатгъэ.
Игыр-ым тан'ымыльэты амэчатгъэ, к'ынур чыпъэтгъи мэмлычыкогты.
Вайн’ыгъэ четлёк'эргыръэтк'ай, мэчвуск'эквъи.
Кэн'ъиринэ-ым вэнлыги лыги, еп чывипыт кэливытгыр агаляка, нэмэ тиркытир рагырголятын'огъа, нэмэ рантылгавын'огнэнат гилгилти.
Тиркытир рининигъэ вай н'оонк'о, вай киткит мыран'к'ач тэркыравакан'ынвык.
четлёк'эргыръэтк'ай, мэчвуск'эквъи.
Кэн'ъиринэ-ым вэнлыги лыги, еп чывипыт кэливытгыр агаляка, нэмэ тиркытир рагырголятын'огъа, нэмэ рантылгавын'огнэнат гилгилти.
Тиркытир рининигъэ вай н'оонк'о, вай киткит мыран'к'ач тэркыравакан'ынвык.
А'мын-ым Кэн'ъири н'эранъылён'эт ак'апыннытван' вальын.
Ымы вай ыныкит ымы ръэнут люнтэн'ытвитэ итгъи, вай ак'акоргытван' айвэкэнак — вэнлыги мачынан.
Вай лыгэн к'ун тэн'эгъюлеткыльин пыннытвак.
Ымы ынан а'к'атвагырга, ынанамычвынаткэвагырга ытръэч тъэркинэк'эй пынныгыргын ынык к'элелвынык нэнантомгавк'эн — ымы ынк'эн кытэк'эй нытвак'эн.
Пэнинэмил тан'ымыльо нытвак'эн, вачак' пынныгыргын тэн'уйн'э, гэткулин.
К'утырык-ым вэчьоравэтльа ытлён вэчьым юргымтэк'у нэрэлгын'ын.
А'мын-ым к'эглынангэт ытри ынн'ин ривн'ыт.
Этъым-ым вай тан'ын' нъытвагъан, ыныкит ытлён мэчынкы о'птытъар ы'лён'эт нъыпыннытвагъан?
Инъэ гапылмыръолен, ынкъам ынк'энагты Кэн'ъири нымачкоргавк'эн: ынн'ин н'аргынэн вама гилгил к'ырым эк'ылпэ нытылгыркын.
Пычьычьыгырга ытлён о'райгыск'эты нинэнлек'ин, ыяагты Лыгъоравэтльан'к'агты.
Вачак'-ым тэн'ытлепык, эмнун' еп танльон'.
Гытк'эргэвлетэлк'ай йъымил пэральык'ай.
А'мын-ым Кэн'ъиринэ энарэрыльэты ынк'эн орагыргын мэчынкы.
К'эйъытвэ ытри ринн'ыт.
Гитэнэн' ыргынан ымы нэрэнлейвын'ын.
Янор Кэн'ъиринэ чейвыткунин ымыльэты гилгил.
Нылгинымэльэв гамгачын'атгыргык'ай гитэнин.
Майн'ычын'атгыргыт уйн'э ытръэч вай тъэрк'эй мык'ыльык'эгти гилчурмык.
Ныкитэ толтыгъэ ытръэч ыннэн рыркамэл мэйн'эльын гилытъул.
Ынк'эн вай к'ликкин мынгытк'эн парол метрмэл урэльу нылек'ин.
Гилгил нымэйын'к'ин, ынкаткынык яран'ы ымы тантайкын’.
Ачгыта вэтгыры ынкаткынык о'птытъар кээт нэквыпэрак'энат, к'утти о'равэтльамэл иквэльыт, к'утти-ым маччевтын'.
Ан'к'аеквэ манан’ нымкык’ин ынн’ин вальыт кээткульыт гилгилти, токвайпы к'ытыльыт.
манан’ нымкык’ин ынн’ин вальыт кээткульыт гилгилти, токвайпы к'ытыльыт.
Кэн'ъиринэ гилгилык амгынонагты ривлынинэт ымыльо ынинэт кимиттъыт.
Милгэр, н'ирэк' мэмылтэ, инъэн, кэн'унэн', ак'ын.
Ынк'оры тэнуйгытвынинэт мэмылтэ, кан'ъэн'ытонэнат ынк'о кээгин'кы рытрилнинэт.
Мэмылпонтата чаекватгъэ.
К'эйвъэм вай йъальын рунин, вачак'-ым ынк'эната Кэн'ъири люн'ынпыннэвэ рыннин.
Рынныт ынин нъомрык'энат, ынн'ин вальа рынна ымы унъэчичгын танралён'.
Ытръэч вай унмык ачачакыльэн, вачак'-ым Кэн'ъири ынн'ин гэгытъэвлин рыпэт ымы вай лым н'ан ръэнут мэчынкы нъынчачальавнэн.
Ынан лым рунин чык'ыльын, мачтъаёчачальын лылялгын, иквичигъи эмылк'эпы.
Румэкэвнин ымыльэты этылгыкыльин ы'льыл ынкъам айвачын'к'ач агтачгык'ай тэйкынин.
Ымы-ым вай ыныкит ръэк'эгниръугъэ, вэнлыги тиркытир атэркыкэн'к'ач ратва к'ырым нык'эвъячатыркын.
Пыткылым н'ан ымыльэты тылгыльын ыльыл к'ырым нытымн'этэлегъан ан'к'агты, рэтили эмылк'эты ынкъам рэнымкэвн'ынин иквичимимыл.
Вай ынк'эната чимгъутэйкэ лыгэкачьаравыльа Кэн'ъиринэ кэгрилйыръэ лымынк'оры нинэнумэкэвк'ин пэтыльын четлёчеръыпэральын ы'льыл, рэчтагнэты рыгырголявтагнэты ы'лагтачгык'ай.
Нырэк'ын-ым игыр?
Кэн'ъири э'нъаткынык вакъогъэ ынкъам а'лятвын'н'онэн милгэр.
А'мын вай айвэ иа'м эмилгэрыткукэ итгъи?
Вынэ вэнлыги к'ырым микынэ пэгчин'у нъылгынин.
Аны-ым нымкык'ин ивиныльыт нымнымык гыролмакы нымилгэрыткук'инэт.
Н'ан-ым мэмылк'агнавыткома ванэван мэн'ин нынкапчачавнэн.
Игыр-ым а'мын иа'м пыннытвак, ин'к'ун вай айвэ люн'милгэрыткутэ итгъи.
Ынк'эн вынэ энмэч а'к'анпалк'ынтавын'.
Кэн'ъиринэ ымы рыпэт чинитувик тэнн'у лыгнин, ыныкит кэтъонэн ынин айвэкэн ван'эйпыръогыргын ынкъам к'ъоляръогыргын.
К'этэв вай ытлён ымы микынэ люнльутэ рыннин.
Вынэ-ым вай ыннаны, ыныкит ытлён нанъылк'ырэрын'огъан игыр, лымэвыр эргатык?
Ытръэч вай мачоран' ран'к'альатгъа.
Тэкичгын варкын, иквичимимыл варкын, гилгил-ым вэчьым ымы н'эръамытлын'эн ы'лён'эт к'ырым нырэк'ын.
Вай-ым вэлер мыгпынлыльо ратва рагтык Кэн'ъири.
вэчьым ымы н'эръамытлын'эн ы'лён'эт к'ырым нырэк'ын.
Вай-ым вэлер мыгпынлыльо ратва рагтык Кэн'ъири.
Игыр-ым вай ытлён энмэч налк'ырэргын'огъан ынкъам вай ынк'эната а'к'акапчачатын'.
Юрэк'-ым вай ванэван ы'нылк'ырирын?
Анъым вай ынанъыттъыёл н'эвъэн кытгынтатгъэ Вамчена, колхозык председателеты.
Юрэк' вай Вамче ръэнк'эты тын'ивык о'равэтльат энаерынвы?
Ръэнут?
Вай ан'к'агты рылыпляннэн?
А'мын-ым вынэ мачынан.
Гыт вай ыныккэ мыркон' ранымытва, ымы-ым мури.
Аны рак'ылк'ыл ынк'эн к'ытлек'лявол.
Вай к'ырым ынык курэ тан'ъоравэтльат мынкимэвынэт, гыаратынвы к'ырым мынн'ивынэт.
Ымы вай к'эйъытвъэт к'ырым ынн'ин гыгэрэквэтык мынъяагъан.
Еп ан'к'ы мыкгилыльын, вай гилгиле ы'твъэт нэрэнчимэвн'ын, тырэрэк'ы-ым ынк'оры?
Вынэ игыр гымнан о'равэтльат н'утку, колхозык яаёлк'ылтэ.
Ыныкит-ым правлениякэн член, ынпыначгын Мэмыл ынкы Вамчена ратвагъа, ытлён нэмык'эй риквъэ.
Гымнан, — ривы ытлён, — тан'ванэван Кэн'ъири мычвыно мылгын.
А'к'аоравэтльан ытлён.
Ныкалготкэк'эн, нык'ытлик'ин.
Аны н'ан нуръэв моргынан мытынван'элтавын?
Ымы вай нинъэйн'эльэнмури, ымы вай нинэпчен'имури, бригадайпы к'олебригадагты нинэнлемури.
К'ынвэр-ым вай малкувчемгъоквъэ, к'элелвынэ валёмгъэ, мачмэгчератын'огъэ.
Кытэк'эй-ым вак нэмэ нык'ытлетвак'эн.
Аны чинит ытлён энарач, ин'к'ун н'ытэннин.
Мачынан игыр чинит ныравантон'ын, ыныкит мэчынкы ратвагъа.
Кэн'ъири нытэнн'ыткук'ин а'лятвыма милгэр: вынэ аны чик'к'ырым ымы титэ ынн'ин нивынэт Вамче ытри Мэмыл.
Вамче, вэчьым, чинит энарэрыск'эквъэ.
Ымы вай Мэмыл нъэквэтгъэн, ытръэч рай вэчьым ынпыначгын люн'ынлейвэ нэнтыгъэн.
А'мын-ым рай энмэч тэлен' ытлён налк'ырэрын'огъан.
Ынк'эн мэтиву а'к'алгын'.
Вачак вэнлыги мэчэкэвкитыркын вэтгава, эмк'элелвынэ ынан рывэтгаватыйго рытъёта ынык нымтумгэ.
Мин'кыри к'утти вай ынк'энат вэтгавыт мачк'эглынангэнат, ытлён к'эглынангэт нымкыче к'ытлик курэ гъэйн'эчьивылин, тымн'экалготкэк курэ, тэгмигчирэтык эгъюлкик курэ.
Ынан ымы лыги, ынк'эн к'эглынангэт.
нымкыче к'ытлик курэ гъэйн'эчьивылин, тымн'экалготкэк курэ, тэгмигчирэтык эгъюлкик курэ.
Ынан ымы лыги, ынк'эн к'эглынангэт.
Вай-ым к'эглынангэт, мэн'ин ипэ ытлён?
Мин'кыри ынан винрэтыркынин колхоз?
Ытлён нинэпыткык'ин, вачак' ин'к'ун тэн'гыннин'н'ыттыльу итык, ынк'эн епэчгин тъэркин.
Вай лымн'э ытлён айылгыкыльо, аройвыльо, тъивыльу итыльылк'ыл.
Вай мэлгарыткок' ръаченма, ытлён ванэван Онпан'аргыпы, ванэван Рэнтывъейпы ныпэлятын.
Эвыр-ым ныпэлятк'эн ытръэч лыгикиткинук'эй.
Унпэн'эр-ым ытри Ринтувйи — эргыпатыльыт гыннин'н'ыттыльыт, ытри мынгытча мыкын' к'онпы ынык нытэйн'этк'инэт.
Ыргин портреттэ к'онпы Доска почётык ныймэтвак'энат.
Вай вэчьым ырык варкын рай ръэнут, уйн'ыльин Кэн'ъиринэ.
Кэн'ъири тамэнн'ымынгыльын.
К'ол рыннин вай н'эвъэнык ытлыгэты рай ынн'ин вальын тан'оргоор тэйкынин, рыпэт вай ымнымным гэвэннэтлин.
Нак'ам ыныкит Вамчена ынн'ин вальын оргоор к'орагынрэтбригадагты тэйкыйгу рыннин, Кэн'ъиринэ чит тайкын'н'онэн, вачак' вай пылыткук лывавнэн.
Лыгэн эгыттагнаты еп эплыткукэ.
Ынн'атал-ым нымкыче ытлён колхозмэгчергыпы к'ытличьэтыльын нъэйн'эльэтк'ин!
К'ол нитк'ин ытлён гамэлгарма амнон'эты нычейвыткук'ин.
Лымэвыр ынанван'элтанма люур рай к'оленымэты нэквэтк'ин, ыныкит н'энку нымык вэлыткорак турръэнутэт нэнавалёмк'энат.
К'ол-ым нитк'ин полярный станциягты нэквэтк'ин, фельдшерык рээн эмрэчьумэткун'э.
А'мын аны лым ынк'энат чьумэт!
Колхозык Эргыръон Кэн'ъири ынантан'ычьын чьумэткульын.
Ытлён рыпэт ымы районк'ръачетынвык ы'ттъыютльэк рээн гатвален.
Въэн'эты округык к'ръачетынвэты гэнн'ивылин.
Вачак' вай ынк'эн мачымыльорык колхозыльа ванэван ы'нтэнчимгъун, пытк'ылым правленияльа.
К'эйвитык-ым Въэн'ык Кэн'ъири гъак'атвален, к'ымэк ынанъяачычьо гатвален.
Ынкы гэрмэлтэтлин рыюльын Айгынто.
Ынан Кэн'ъири акватын'ок гивлин.
Гыт вай Кэн'ъирий нымэльэв нъычьумэткуркын, ытръэч н'от этъым теория тан'гэмо гынан.
Вынэ вай гынан тэгнымэльэв теория вэтык'ун рагъёлянн'ыёлк'ыл.
тан'гэмо гынан.
Вынэ вай гынан тэгнымэльэв теория вэтык'ун рагъёлянн'ыёлк'ыл».
Ытръэч-ым вай Кэн'ъири к'онпы нылвавк'эн тэгнымэльэв рэк'ык.
Ы'мто-ым мин'кыри нинэвинрэтк'ин ынан ройыръын?
Н'ан Тъэюн'энэ ынык н'ирэче мыкын' мэгчеръылёт нэнаяак'энат.
Вай амынан ынан ройыръын нинэнтэйн'этк'ин.
Тъэюн'э ван'этамэнн'ырак гыюлычьу ван'эльо нылгык'ин: ынык тан'ын' ытръэч амынан ынпын'эвк'эй Рултын'э ныван'эк'эн.
Кэн'ъирин чимгъут нымыркъув Тъаён'ана тылигъэт, нананагты ынкъам нанпаавын чинитувик э'йн'эльэтык.
Кэн'ъиринэ к'оргэты нинэчимгъук'ин н'эвъэн, к'ынур вай ванэван ынпын'эвк'эе Рултын'энэ, ипэ-ым ынан рыгъюлевнин ытлён к'аёвналгэръык калеван'эк.
Аны колё качьарчемгъогты Кэн'ъиринэ кэтъоркынэнат ынин алымъоратыльык'агтэ.
Н'ирэк' алымъоратыльыт!
К'эйвитык-ым вай ынк'эн лыгэн тымн'ынн'эн вагъэ, ынан чинит ынкъам ытри Тъэюн'э унмык к'ырым коргычьатыльылк'ылтэ.
Вынъэм вай вэнлыги, ыныкит н'ирэк'эв алымъорат у'рэтгъи — ынк'эн рыпэт ымы газетык гэкэлилин.
Рыпэт ымы Тъэюн'э кымэн'атрайпы йъилгын'ит доктора ванэван ы'нытрилын, н'инк'эгти к'онпы ныгйипк'инэт, ин'к'ун-ым энмэн ытри эвнинэнк'итэткэ тыляма нитынэт.
Ынк'оры-ым яралк'оттыратыльын пароход пыкирык, к'ол оттыран Кан'ъэрэна нэйылгъэн.
Вай ынк'эн рыпэт янра окрисполкома гатвылен.
Ынкы-ым н'ан еп ымыльэты нымным лыгэральын, ытръэч мытлын'эн ройыръыт оттырагты ялгытгъат.
Ымы вай Кэн'ъири ган'ыранаройвын'энк'айма оттыральо нъэлгъи.
Рэк'ыркыт-ым рай игыр н'инк'эйк'эгти?
Ынпычьыт — Эйгыльын ынкъам О'мрылк'от чичевыркыт — рай ыргин ытлыгын а'к'атвагъэ, мин'кыри к'ун ыргынан пыннытвальын ытля нэльуркын.
Ымы-ым вай н'инчьэт нэмык'эй чичевыркыт — вай-ым ытри энмэч н'ырок'авыркыт гивиркыт.
К'ол Коля, н'ирэк'эв-ым Саша.
Вай-ым Тъэюн'энэ ытри руссильымил рэрэтэнынныгн'ынинэт, мин'кыри к'ун ырыкы гыйипыткульыт докторыт ынн'ин нъэйн'эвк'инэт.
К'ол доктор Николай Петровичыно нъэйн'эвк'ин, н'ирэк'эв-ым — эрым-доктор — Александра Ивановнано.
докторыт ынн'ин нъэйн'эвк'инэт.
К'ол доктор Николай Петровичыно нъэйн'эвк'ин, н'ирэк'эв-ым — эрым-доктор — Александра Ивановнано.
К'эн'ъири люн'ъэнк'этэ ынк'энагты итгъи.
Мачынан н'инк'эгти Николайыно ынкъам Александро нитынэт.
Игыр-ым вай ынан тэн'вытку чимгъунин: ыныкит вай н'инк'эгти руссинынныльыт, н'ан ытри мэйн'этык лым отчество вальылк'ыл.
К'эйвэ?
Рэмэйн'энн'ыт, рэкэлиткуплыткун'ыт, институтэты рэкэлиткуск'ивн'ыт.
Кэн'ъири тэгъен'ыркын, ин'к'ун ымы ынин нэнэнэт вэтык'ун институтык ныкэлиткунэт.
Н'ан Атыкын экык рыпэт Ленинградык нырэгъюченн'ык'ин.
Рэпкирн'ыт Кэн'ъирин эккэт Ленинградык, ынкы ыргин нынныт к'ильык книгак нэрэкэлин'ынэт.
Ынн'ин-ым вай нэкэлигъэн Кэн'ъири, Въэн'ык к'ыръачетынвы пыкирык.
Ытръэч н'от ыныкайпы эмнынин нэкэлин вай-ым мурык Лыгъоравэтльанотак гамгао'равэтльак ытръэч ыннэн нынны.
Ленинградык-ым алван', вэчьым н'от ымы ырык отчество ратомгатгъа.
Мин'кыръим ынк'эн ратвагъа?
Николай Кэн'ъиривич?
Какомэй!
Александр Кэн'ъиривич?
Ымы вай эты ынпычьыт эккэт Кэн'ъиривичыно ринн'ыт?
Гок, амын аны вай!
Ынн'ин чимгъульэтык Кэн'ъири ынн'ин коргытван'н'огъэ, рыпэт ымы вай гэлыткынык ытлён тан'элёльатын'!
Ынан тан'алван' энэчгытэты пэран'н'ольын чинитнынны, отчествоно нъэтльэн, тэнн'у нинэлгык'ин.
А'мын ивкэ ынк'эн ымыльо Тъаён'ана тывык!
Ытлён эмтэнн'ыткутэ рыпэт нъаткыёлгыгъан!
Николай Кэн'ъиривич!
А'мын аны ивкэ вэлер мэн'ин рывэтгаватык.
Ыныкит-ым Коляк'айына к'ырым лым титэ ынин ытлыгын ныльунин?
Рэмэйн'эты, нэривн'ын ытлён, энмэн Кэн'ъири к'ытлео'равэтльано гатвален, ак'ао'равэтльано.
Аны нымкъэв ытлён наратвэвын'ын!
Пытк'ылым въэтвальын.
Тан'ванэван игыр Кэн'ъири найылгавын — ынк'эн ынан а'тавынан чимгъунин, чинитувик амратаагн'а.
Иа'м рай ытлён ынн'от нычимгъук'ин: вай лыгипэтлек'эй ан'к'аткынык тылечьык'эйъытвъэт рэвытрэтгъэ.
Ытръэч вай гытгытэ а'тчаёлк'ыл.
Игыр-ым виин нэнэк'эгти танчемгъон'.
Эвыр-ым вай ыныкит титэ рай ытри Ленинградык рэкэлиткун'ыт,     вай-ым вэчьым ырык ымы фамилият вальылк'ылтэ?
Ынк'эната чимгъутэ Кэн'ъири рыпэт рыръэчевнин?
Ынк'эн вай ынан тан'ванэван титэ нычимгъунин.
Вай-ым н'ан Степан, калеткоракэн мигчитльэн, Степан Андреевич Кабицкий.
Этъым н'ан ынин ытлыгин нынны Андрей.
Иа'м-ым ынръам Кабицкий?
Вынэ ынк'эн вэты лыги рытчыёлк'ыл, пынлёёлк'ыл Степангыпы.
Опопы-ым фельдшер пынлёк, Алексей Вадимыч.
Вэчьым рай фамилият амалван' вальыт танчемгъотайкын' чинит, лыгэн к'ынур н'ан нынныт.
А'мын-ым ынкы эвыр н'энк'аеты тан'пэрафамилият танчемгъотайкын'.
Н'ырак' тан'пэрафамилият.
Кэн'ъири нъэнк'этк'ин ынн'ин агагчавка танчемгъотвак, вачак' вай ытлён к'утыльылк'ыл, аймэтъёлк'ыл кэн'унэн' ынкъам гакан'онагма гэлчьомыткынэты к'ытыльылк'ыл.
Ынык гилгилык к'ача нылек'ин майн'ыпэтыгэлтъолычгын.
Ыныкит ынк'эн Кэн'ъиринэ гилгилык риттилгъэ, аны а'ткэвма ратвагъа.
Иттилык ынин гилгил мэчынкы танчематын'.
Кэн'ъири гилчурмык к'отытвальылк'ыл эмрупэнн'э пэтыгэлытъолычгэпы кэн'унэн'этэ.
Вытку пэтыгэлытъолычгын тэн'эймэвык танльон' лыгийъэчычельын гэлгэлеты.
Кэн'ъиринэ рыманан'авнэнат гыткат ынкъам кэн'унэн' о'раймавтыляльэты пэтыгэлытъолеты рулвынин.
Ынръам вай кэн'унэн' итъунтэтгъи ынкъам упэтыльылк'ыл Кэн'ъири гэлыткынэты пэк'эттатгъэ.
Эвыр ынкы ынан эттэлпэкыл валёмнэн.
Кэн'ъири к'утыск'ычетгъи ынкъам гыролмакы лылепгъи.
А'мын вай к'эйвэ: гилгил н'эранчывэгты чимэтгъи.
Н'оонко чывэптыткынык — милгэр, и'нъэн, ак'ын.
Кэн'ъиринэ пин'кунин чын'атгыргын, пэк'эттатгъэ, к'утгъи, пирининэт чын'атъёт, вачак' о'рапалк'ынтатэты пин'кук энмэч айылгавыркын.
Нак'ам рай н'оонко мэмылтэ ынкъам кэн'унэн'.
Н'ан-ым ынк'эн гилчывипыт малмайын'кы.
Вачак' чын'атгыргын тан'к'онпы кывавыркын; айылгыгыргын увмимыл игыр Кэн'ъиринэ ранъав.
Ытлён вай к'ырым ымы гынмыл нъэпин'кугъэн, ыныкит нъэтэн'гитэнин ынк'эн евэк'эты вальын чын'атгыргын.
К'эйвитык ымы вай гынмыл еп унмык аркывкыльэн.
К'этэв вай эгитэкэ, капчачавма пин'кунин.
ымы вай гынмыл еп унмык аркывкыльэн.
К'этэв вай эгитэкэ, капчачавма пин'кунин.
Кэн'ъиринэ эк'ылпэ рырыткунин а'нэлгын ынкъам лыгэн тымн'энэнтынэн.
Эвыр ынкы эрвыпылвынтыванныт к'олегэлчывэптыкаак ванныпгъат.
А'нэлгын аны колё и'вэтгъи, рыпэт нывэнивыргыргэтк'ин.
Ыныкит-ым вай рэлпъигъэ — рараквачагъа ынкы Кэн'ъири.
А'ныка лыгэн к'ун вай тан'ъак'арак'ын'.
А'ныка ымы милгэр рак'ылк'ыл: тымык мэмыл а'к'агтон'.
И'вэтыльын а'нэлгын рыпэт вай кагрэлчыкогты ныргэлк'ин.
Амкытъымата Кэн'ъири гапэлгыкыкватлен, ымыльэты ынин увик нывиврэльэтк'ин.
А'мын-ым вай.
Увивлилил кувавык паагъэ, гилгил нывилгъи.
А'мын вай к'эйвэ!
Вай кытэк'эй нывэлытвагъэ, к'ынур вай чемгъотвагъэ, ынк'ъом мэрынрэк'эй аймавтылян'н'огъэ.
А'нэлгын кэгрилык рыгэлык паагъэ, выръэтгъи.
Ыныкит чын'атгыргын гилгилвытгыркин чьувэквъи, Кэн'ъиринэ пин'кунин.
Гитэнинэт мэмылаймакыт, гэлыткынэты ринтынин и'нъэн ынкъам вай рочавэты ынкаткынык вакъогъэ.
Кыкватъела рымылюнинэт кыкватвамылкат, о'рэквэчемэмлемылк'ык'аеты тылигъи ынкъам вай тэн'вытку игыр льунин: гилгил кэтэм ынкы рай вакан'ынвык гачын'атлен.
Мычвыно лынъё имылк'ык'эй уйн'э, мимыл ан'к'агты гэпыльыльэтлин, мэткиит ромакавъё ы'льыл нэмык'эй ан'к'агты гэрэтлин.
Лыгэн вай гамгакытыльэпы лыгэн ымнотак вальэпы, лыгэн вай тан'ымыльойпы, рэк'ык тан'опатын' о'равэтльэн гыткалгын, Кэн'ъиринэ ытръэч ныппылюк'ин гилгилк'эй гапэлятлен.
Ныппылюк'ин гилгилк'эй — н'ирэче гынмылкинэк яаёк мык'ын' вальын.
Чамъам вай ымы н'ирэче а'к'агнэы'лён'эт ратвагъа.
Ынкъам вай тэн'уйн'э ымы ыннэн йитйитк'эй иквичимимыл.
Н'ыроча киквъи энмэч Кэн'ъири Лыгъоравэтльан'к'аеквэ тылек.
Нутэнут энмэч тан'ванэван нывытрэтгъэн.
К'ол нинэнтык'инэт эвлыгэлычгыт, йъыпкиттэгнык вытрэтыльыт, эмнун'у нинэлгык'инэт, нак'ам пэтле нычичевк'ин: ынк'энат гилгилти, к'ынур чинит ытлён — арман'к'апычьычьыгырга нинэнлек'инэт.
нинэлгык'инэт, нак'ам пэтле нычичевк'ин: ынк'энат гилгилти, к'ынур чинит ытлён — арман'к'апычьычьыгырга нинэнлек'инэт.
Гынмылкинэк йъыйык' эргын' нытвак'эн.
Вынъэм ынк'эн гэлгэлеты э'тки.
Вынэ вай мыялгытык, — вэтгычемгъогъэ Кэн'ъири.
Ытлён вэтгычемгъогъэ вэтык'ун лыгэн кавэты вак ялгыгык о'мрыгэлыткынэты.
Игыр-ым вай ытлён гэмэчыгъюлетлин.
Нак'ам вай тэнанъымн'ычвынавэты инъын'ит ынык к'ачата ымы ыннэн танъялгытъёно итыльылк'ыл гилгил лён'галята итгъи.
Кэн'ъири а'нк'авк'амэтвагъэ: вачак' эвыр ынкы к'ылгилюгъи: э'нк'эвык ытлён пытк'ы майын'кы егрын'н'огъэ.
К'ол рыннин ынан валёмнэн ыяакэн рыркъайн'ан.
К'эглынангэт нивк'ин Унпэн'эр, — эмк'элелвынэ иквъи Кэн'ъири.
Аны вай мин'кыри ытри Унпэн'эрынэ ынанъыттъыёл валёмыркынэнат?
Амк'ынкыткытръок ынан ынанъыттъыёл валёмыркынэнат!
Ынк'эната ыргин бригада ынанъыттъыёл ы'твытконвы нытэнмавын'ок'эн’.
Кэн'ъиринэ нэмэ чычетным чемгъон'н'онэн, вачак'-ым игыр ынан пыннын' айвэ инъыкинэк.
Ытлён энмэч ягталгыргэты ванэван нытагмычвынатын.
Нэмэ вай ынин а'к'аэргыпатгыргын кэтъонэн ынкъам ынк'эната ынин айвэкэн мычвынатгыргыт малалымалко рытчынинэт.
К'эйвъэм эты рай нэрэлк'ырирн'ын, ытръэч-ым аны н'ан мин'кыри нэрэлк'ырирн'ын.
Ыныкит-ым рай Унпэн'эр, Ринтувйи, лымэвыр чинит Вамче нъэнтэннинэт, вынэ вай алван' ытри нэнъылк'ырирынэт.
К'ырым ыннэн к'эйъытвъэт нэнъынн'ивыгъэн — лыгэн ипэ тан'ымыльо к'эйъытвыт, тан'ымыльо лыгъитвыт, колхозык вальыт.
Тэн'вытку н'ытаттагнэпы Кэн'ъири колё эмн'олын'огъэ.
А'мын-ым ымъягталн'эт ытлён вэчьым тэн'вытку эмн'олыркын.
Амгынотъылёгты мэлк'ылигмил метырмэл урэльу ынык гэлеты мэйн'ыгилгил эймэквъи.
Ынкы гыролмакы чимыгилымкын.
Кэн'ъиринэ а'нымнэн ынкъам вай ынн'ин э'лемк'утэтгъи ынкы гилгилык.
Нак'ам вай тантымлык н'энри лываквъэ: чимыгиле, рилк'ывытрыгиле нинэнкимэвк'ин.
Тан'ылваквъэ ынкы галяк Кэн'ъири, ынн'э вай кэн'унэн'этэ нэнаранманан'авн'ык'энат гилытъулымкыт, вачак' нэнатан'ылвавк'энат.
Эчги вай к'ол гилытъул алва нэнанлек'эн — ынкы пууръу к'ол нынъэлк'ин.
гилытъулымкыт, вачак' нэнатан'ылвавк'энат.
Эчги вай к'ол гилытъул алва нэнанлек'эн — ынкы пууръу к'ол нынъэлк'ин.
Вачак' Кэн'ъири нылгэраялгынн'ык'эн: рай ынкы майн'ыгэлгэлыткынык к'улимин'кы ы'льыл нытвак'эн, ыльыл-ым — ынк'эн иквичимимыл!
Вынъэм ынк'энагты Кэн'ъири игыр колё нытэгъен'к'ин.
Игыр ынан ванэван нычимгъунин: энмэн вай пэтле ынин гилк'эй э'к'эгнитэ рэнылгэнн'ынин ынкъам ынк'эната ытлён вэты о'мрыгэлыткынэты ялгытыльылк'ыл.
Н'энкъум чимыгиллыку нывытрэтк'инэт мэчмэйн'ыгилгилти тутымк'эткук танъяан' вальыт.
Кэн'ъири вэтгычемгъогъэ ынкаеквэ и'рык.
К'эйвитык ынк'эн айылгыгыргын, ытръэч-ым лым мин'кыри итык?
Ынан ринтынин майн'ыгэлыткынэты и'нъэн.
Милгэр эмтэйпынэн, а'нэлгын ричитык о'мрынкылваннэн.
Мэмылтэ виин н'утку ныпэлятынат, — эмк'элелвынэ иквъи ытлён.
О'птытъача кэн'унэн'этэ таан'ыплыткок чымчекин гилытъул, Кэн'ъири ынкаткынэты пин'кугъи.
Ынк'ъом н'эрак'авыткынэты, н'ырок'авыткынэты.
Ынръам вай энмэч лыгэймэвык, ытлён итъунтэтгъи, н'ырэпгъи.
Гилгил аркычатыск'ычатгъэ ынкъам Кэн'ъири мэмлеты ралегъэ.
Аны колё ытлён камаграръон'н'огъэ мыкгилытъулыльык мимлычыку.
Лыгэнитык ытлён гилгилык ныринэнрэнн'ык'ин.
Милгэрэ ынкъам итк'ыевэвиръэ ытлён к'ынур вай нырэкитчен'к'ин.
О'птытъача ытлён чыпъэтгъи.
К'унэче ытлён горалвавлен чыпъынток, малк'онпы гэргэвэтлин.
Вэнлыги вачак' ытлён чыпъынтогъэ, чин'к'ъэтывэйвынин чымйытъэюмимыл ынкъам нэмэ аны камаграръон'н'огъэ нылгинытъивъэв, мачанн'энайпэты, ытръаттагнэты.
К'ынур-ым вай ынкы раквачагыргын иинэнтэйкэвэтк'ин.
Ричитык рыкылватытвальын а'нъэлгын люур вай рыйинин.
Ынан энмэч гантыяатлен ынк'эн ынкъам чит янот рытрилнин, ин'к'ун ынкы эвнэръэчумкэткэ нитгъэн.
Ынкъам вай вытку ынкы чичевнин — а'нэлга ытлён тан'ынвантон'атын'.
Ныйык'ъэв ынан тэн'ойвын'н'онэн а'нэлгын; эмк'ынтин'уткук ытлён майн'ыгэлгэлеты нэймэвк'ин.
Нэмэ ытлён анн'атгъэ, вачак' ымы ынкы рыннынтымлявэты вэнлыги нинэтин'ук'ин а'нэлгын мынгыт гилгилык энанраттагнэты.
вачак' ымы ынкы рыннынтымлявэты вэнлыги нинэтин'ук'ин а'нэлгын мынгыт гилгилык энанраттагнэты.
К'ынвэр вай ытлён ровтыгъэ, этчывъентогты гэлыткынык апак'атлыткогъэ.
Э'нчыкойпы, йыкыргычыкойпы, вэлёчыкойпы пыльыльатын'огъэ мимыл.
Нылгипыгтык'ин левыт, пытк'ылым этэнмын.
Льулк'ыл ынкъам мынгыт гилытъуле гэтэрэтъюулинэт, к'утти таратгыргыт нымутлытъык'инэт.
Этчывъентоплыткок, Кэн'ъири киткит элвэтин'этгъи ынкъам пылёйвын'н'онэн о'мратыльын ы'льыл.
Ынк'оры ытлён вытрынтэтгъи киткит амрапан'ъэвн'ытон'а, вачак' итк'ыевыльын, итк'ыевэвиръыльын лыгэк'эвъян'н'огъэ, рыпэт мэчынкы к'утгъи ынкъам кэттывагъэ.
К'эвъян'н'огылгын гъивэтлин, нылелелпэрак'эн.
Кэн'ъиринэ увик ы'льыле малейвынэн ынкъам эвыр ынкы омаквъэ.
Ынк'оры ынан о'мрыванныпыльын гилгилык ак'ын йыннин ынкъам мэйн'ыкээк вытгыр йымэнэн.
Итк'ыевитчевиръэ рывыръэвнин а'нэлгын.
Кэн'ъиринэ к'ырэрын'онэн кэн'унэн' ынкъам льунин ынк'эн чемыгэлыткынык, мэйн'ыгилык гыролмакы вальын — вэчьым вай пэк'эттанма рэрэннин.
Кэн'унэн' чымче — Кэн'ъиринэ эйминнин ынкъам кэн'унэн'этэ ульивнин а'нэлгын, йымэёлго рытчыё.
А'мын ивкэ ынк'эн микынэ нъэльунин!
Аны лыгитэнтэйкынин ымыльо ынк'эн.
Вытку вай игыр Кэн'ъиринэ к'олегэлыткынык пэлятыльыт мэмыльаймакыт кэтъонэнат.
Ынан вай чит рывэрэвын'онэнат йымэтвальыт а'нэлгыткынык эвиръыт, вачак'-ым вай эвыр ынкы льунин — тан'ъак'ъаныпын' игыр ытри: эйычгитэ гэниичгэвлин ынин гынмылкин гилгил — игыр чекыяа нылек'ин.
Ынк'энатъам вэнлыги люн'ынпыннэвэ рыннин Кэн'ъири.
Ыныкит варкыт мъэмит — тэйн'эт ратвагъа.
Гынмыл вай ынан о'птытъача чымче пиврэльыт мэмылтэ нинэльук'инэт.
Ытръэч вай ынан ванэван нырэмилгэрн'ынинэт, мин'кыри к'ун ынык к'ача н'ирэк' мэмыльаймакыт нытвак'энат.
Э'нъаткынык кымляк'атэты вакъотвама, Кэн'ъиринэ тагмаленэн милгэр.
Тиркэ нэнаномычьавк'эн ытлён, ыныкит-ым йъык намэчатк'эн, эвыр ыныкы нык'эвъян'н'окэн.
Кэн'ъири аны вай ынн'ин ныкамаграръон'н'ок'эн, рыпэт вай ынин камаграгыргыт мин'кы гимнастика—учебникык а'к'альон'.
йъык намэчатк'эн, эвыр ыныкы нык'эвъян'н'окэн.
Кэн'ъири аны вай ынн'ин ныкамаграръон'н'ок'эн, рыпэт вай ынин камаграгыргыт мин'кы гимнастика—учебникык а'к'альон'.
Ан'к'акытыйга ынкъам э'к'эгнитэ мэчэк'ылпэ нанкыквавынат эвиръыт.
Кэргыпыплыткок, Кэн'ъири гэлчормэты кытчынъёск'эквъэ.
Игыр-ым аны тан'ванэван ытлён к'онпыгмэл эчимгъукыльу, талгъэн'ыльо Кэн'ъирину ныпэрагъан!
Эвиръын ынин гэнчимиръэвлин, гэнкымъукэвлин.
Льулк'ыл гэмэчк'упк'этлин, гэтэрэтъюулин, гэнъээтлин.
Вынъэм ванэван ынин ампэрагыргын ынкы алван' нынъэлгъэн — ымы вай ытлён чинит малалван' гэнъэтлин.
Ыныкит-ым вай ынин пэрагыргын гъэк'эрэлин, вачак'-ым ытлён чинит.
Вынэ ытлён кувчемгъон' люгнъэлыльын.
Вынъэм энмэч к'ырымэн ынк'эн Кэн'ъири пытк'ын'анэнк'ач вай кэтэм ынн'ин туквэк кытчынъёльын.
Н'ан-ым игыр ынан рай ръэнутэт чит тэлен' чимгъуу алгыкэёт, чемгъон'н'онэнат.
Чит айвэн'н'оон ытлён тан'ванэван нычимгъугъэн: мин'кыри ытлён тумгэ нэчимгъуркын, микыну ытлён колхозык итыркын, мин'кыри ытлён наракэтъоркын, ыныкит ытлён рараквачагъа.
Ынан айвэн'н'оон мэчынкы ымы ынк'эн вэтгаво нъэлгынин лыгэн вай к'утыргымил, ытръэч вай ынкы ынк'эн тан'ванэван нытэнчимгъунин, ванэван к'элелвынык нынтынин.
Тумгэ чиниткин колхоз Эргыръон мигчирэтэ нынэргыпатк'эн, Кэн'ъири-ым мэчынкы ымы анъяк вулк'ытвик клубык тэнчьумэткульын, лымэвыр анъяк ынин турпыргуккъэли.
Игыр-ым ынан чинит ымыльо ынк'эн алван' нинэчимгъук'ин.
К'эйвъэм вай игыр ытлён тан'ванэван нъэк'эчимгъугъэн, лыгэн к'ун тан'ванэван нычимгъугъэн.
Ытръэч вай ан'к'аткынэты нытлепк'ин, пэвральэты мэмылеты нъатчак'эн.
Н'ирэк' энмэч гэпиврэлинэт, ытръэч мачыяа.
Кэн'ъири-ым вэтгычемгъогъэ вэтык'ун рыпыткэвык мэмыл.
Ыныкит ытлён гырголягты тыляльэты мыркоэлгыйъэты нытлепк'ин, ыныкы ныпэрак'эн, к'ынур вай ымы ынин гилгил рин'эмъетыркын, киткит кытыйга раркычытковыркынэн.
Аны тан'ак'очеткынка нытвак'эн, рыпэт рай чекыяайпы ныпкирк'ин апаакыльэн ръэвэнивыргыргын.
Ытръэч кытк'онача эргымчык'эты нэрэтк'ин мэмлеты гилытъул.
Ынк'о нэмэ тан'ак'очеткынка.
тан'ак'очеткынка нытвак'эн, рыпэт рай чекыяайпы ныпкирк'ин апаакыльэн ръэвэнивыргыргын.
Ытръэч кытк'онача эргымчык'эты нэрэтк'ин мэмлеты гилытъул.
Ынк'о нэмэ тан'ак'очеткынка.
Люур вай Кэн'ъиринэ рай рэк'ивлывыргыргын валёмнэн.
К'эйвэ к'эглын валёмнэн?
Нак'ам-ым ыяавыргыргын тылемэйн'этэ нитк'ин, тан'валёмын' нынъэлк'ин.
Тылечьын!
Нак'ам к'эйъытвъэт уйн'э, вачак' Кэн'ъиринэ а'к'аратгэмавн'эты нэнатан'валёмк'эн тылечьывыргыргын.
Кэн'ъиринэ гэтайвын'н'онэн йъыйык' ынкъам, к'ынвэр вай, ыяа льунин рэн'агалятыляльын рин'энэн'.
А'мын эты вай рагалягъа ынкъам рин'энэн'эткульэ гэлыткынык к'отытвальын о'равэтльан к'ырым ныльунин?
Кэн'ъиринэ пириск'ыченнин милгэр ынкъам о'птытъача милгэрыткугъи.
Рин'энэн' кытэк'эй рин'эмъетгъи, ынк'о о'рапалк'ынтатэты чывачгынлеск'ычатгъэ.
Энавалёмгъэ!
Нак'ам рин'энэн' малванэван нэймэвын.
Ытлён лым кытэк'эй рин'эмъетгъи, ынк'о нэмэ тылигъи палк'ынтэты — ныгрулмык'ин ан'к'ак гыргоча.
Ынкы Кэн'ъиринэ чичевнин: рин'энэн' энаерынвы гэнн'ивылин.
Ынкы Кэн'ъири нэмэ мэлгарыткон'н'огъэ — ынк'эн-ым энмэч к'ырымэн гыйивк'эв, чама вай качьараквыргын.
Кэн'ъири ванэван ныръатчан'ын, ин'к'ун рин'энэн'эткульэ чинит ныльунин ытлён.
Качьараквыргын аны колё, рыпэт мынгыт малынаныргынан нымъамэтыёк'энат.
Амайылгава вай энмэн рин'энэн'эткульэ к'ырым ытлён ныльунин — ытлён мъамэталпытагнэты милгэрыткугъи.
Кэн'ъиринэ ринтынин милгэр ынкъам гэлыткыната кытгынтатыльатын'огъэ.
Ыяайпы гитэк ытлён юргытвильу тан'ылгын', вачак' ипэ ытлён к'эглын нычимгъук'ин.
Ыяайпы гэлыткынык к'отытвальын мачьак'альон', к'ытгынтатыльын-ым отгын' танльон'.
Вачак'-ым вай пэтле ытлён нывилгъи.
Рин'энэн' рин'эйык'унтэтгъи.
Аны гурэгитэлин ытлён Кэн'ъиринэ.
Игыр-ым вай ынн'от тан'эвын': рин'энэн'этэ ытлён люнльутэ рыннин, уйн'э эмъэмикэ, уйн'э этэйн'эткэ.
Вачак' Кэн'ъири ванэван ныпыннытвагъан.
Игыр амгынотъылё ынан въэгыргын гэнрулылтэвлин ынкъам ынк'эната ытлён еп эгыттагнэты ванэван ныпаагъан качьарытвак: ытлён мэмлычыкойпы гэттэтлин гэлыткынэты, гэегтэллин.
Чамъам вай игыр ытлён рин'энэн'этэ нэлк'ырирыркын!
Эвыр-ым вай энаерынвы нэтвэгъэн рин'энэн'лыгивэтык'ун ытлён нэрэльун'ын!
Иа'м-ым вай пыннэвык?
Мэчынкы гилгил нымэйын'к'ин.
Гынмылкинэк инъэ яаёк гилытъулык чегмайын'кы вальын.
Колё ынкаткынык ы'льыл, н'ыронвакан'ынвык эквэчемэмлемылк'ыт.
Эвыр-ым вай иквичимимыл варкын, о'птытъар ылён'эт ак'амэтвака тан'ытван', Тэн'ивинильин гытгытэ вальылк'ыл.
А'мын-ым юрэк мэмылаймакыльын гилытъул рэймэквъэ?
Эмк'элелвынэ вай Кэн'ъири ынк'энагты нымычвынатк'эн.
Н'анк'эн н'ан панэна айычгэткынык аркычыткоркын ынк'эн гилытъул.
Ымы рыпэт мэмылаймакыт нывытрэтк'инэт.
Н'ан-ым рылыпляннэн н'энри, ымы вай ынн'ин н'оонк'оры тан'рыномавын'.
А'мын ивкэ вэлер а'нэлгымэл урэльу нэймэвын — вынэ к'ырым ынкы Кэн'ъиринэ нъэнвэннинэт!
К'эйвъэм н'ан мэчынкы ымы апэляка нъынтынинэт мэмылтэ ынкы.
Игыр-ым Кэн'ъиринэ чичевнин: мэчынкы н'ан нъычвининэт ынкъам нъынинтынинэт гынмыл н'анк'о — вай ринтынин н'ан и'нъэн.
Вэлер н'ан ымы и'нъэчыку о'птытъар тагмэмылытъолтэ нъыёнэнат.
Н'ан-ым ынкы Кэн'ъиринэ ынк'эн тан'ванэван чимгъуу нылгынин.
К'элюк'-ым н'ан ынык мынгыткэн н'ирэк' парол мъэмит гатваленат!
Кэн'ъиринэ эчимгъукэ роолк'ыл нинэрэнтын'к'ин.
Ынан чинитувик нинивк'ин, вай энмэн еп к'ырым гытъэтыльылк'ыл.
Вай ытлён игыр, энмэч гак'амэтвален — а'нк'автагнэты.
Ыныкит вай игыр мэмылаймакыт ынык к'ача нъытванат, к'ырым н'ан вэчьым нъырак'амэтван'ын.
Нак'ам эмк'элелвынэ лывавык пычен'ик кэн'ик', Кэн'ъири иквичигъи эмылк'эпы ынкъам о'мрырэчетгъэ.
Волк'ытвэн'н'ок мачпылмыръогъэ, йъыт увэквъэт.
Эвтылкытыйга ан'к'аткын рыкымъукэвнин.
Игыр вай пылмыйъа ванэван Кэн'ъири нынкачьаравнэн.
А'мын-ым вай рин'энэн'эткульын ынн'ин пылмытвама к'ырым нэнаерыск'эвын.
Вэчьым вай райылгаквъа рин'эк, риквъэ: э'тки вай пылмыръогъэ.
Кэн'ъиринэ э'к'эгитэнин кымъукэтыльын ан'к'аткын.
Нак'ам вай кымъокгыргыт эйычгину тыленъэлыркыт — игыр ынк'эн к'ырымэнат гынмылкинэт ы'лёкэн энанаркычытковыльыт унтымэйычгит — ипъэм вай анн'энальыт, кытральыт, иттилвылгыльыт.
Вэчьым вай ынк'эната а'к'ан'аргына Кэн'ъирин к'элелвын рыматэватын'онэн.
Люур вай ытлён чемгъон'н'огъэ: рин'энэн'этэ ванэван ытлён нылк'ырирнин, ипэ рай мэн'ин к'ол.
Анъым н'ан мэчынкы ымы к'ол мэн'ин нъэнтэннин.
Ан'к'ачормыеквэн нымэйын'к'ин.
Вэчьым рай ръатан'ъоравэтльан гэнтэтлин ынкъам ыныкагты ымы вай рин'энэн' нэнн'ивыгъэн.
Юрэк'-ым ымы алван'.
Вэчьым вай ынк'эната рин'энэн'этэ тан'ванэван мэн'ин нылк'ырирнин, ипэ вай гилгил нэнаёпатк'эн.
Лымэвыр ынныт нэнаёпатк'энат.
Гамгао'равэтльат чинит мигчирэтыркыт, к'ырым ымыльорык ивинильын Кэн'ъири ы'нылк'ырирыркын!
Кытыйга рыманан'авнэнат йъыт: к'ытлыги еп тиркытир амэчаткыльэн, чекыяа йъыпкиттэгнык Кэн'ъиринэ льунин ныгытк'энак'ай пароходн'ылгыл.
Н'ылгылк'ай мэрынрэ тын'ан'к'ачайпы о'ранэкъаягты нылек'ин.
Аны вай чекыяа, к'эйвэ рай рак'ъомрыпэлгыльо нъытваан, вэнлыги ак'авалёмын'.
К'эйвэ вай ръагэтанан'ачгыт пароходык нъытванат — вэнлыги ак'альон ынк'оры Кэн'ъири.
Ан'к'аръэттэ ныркывк'энат, нымкык'ин пароходтэ мэчынкы рагалян'ыт Лыгъоравэтльан'к'аеквэ ынкъам вай к'ырым ымы ыннэн, вэчьым, Кан'ъэрэйпы чымче нытвагъан.
Эйычгит-ым пытк'ылым анн'энан' нынъэлк'инэт, нынаркычавъёвык'энат гилытъулти, ныниттилевк'инэт, нынчимиръэвк'инэт.
Кэн'ъиринэ ванэван нынпаавнэн мэмылыльын гилгил гитэк.
Люур ынк'эн гилгил к'отычга нъэлгъи, ынк'оръым кыёлгэты к'улигилгилык иттилгъи ынкъам чимиръэтгъи.
Кэн'ъири рыпэт витэтгъи: а'мын н'ан мин'кыри нъитын, ыныкит рай ынкы нъытван.
кыёлгэты к'улигилгилык иттилгъи ынкъам чимиръэтгъи.
Кэн'ъири рыпэт витэтгъи: а'мын н'ан мин'кыри нъитын, ыныкит рай ынкы нъытван.
Аны колё ытлён ымъылёнэт гэпэн'ъивэтлин, рыпэт вай тан'ванэван ытлён рак'эты нырэчимгъун'ын, ванэван нырэръэн'ын.
Ытлён э'нъаткынык нырэйылк'энн'ык'ин.
Вачак' вэнлыги ытлён вэтгычемгъогъэ янор талевалытконан'н'ык гэлыткынык.
Ынкъым вай гилгил танльон' ратвагъа.
Ымы вай ытлён йылк'анма левалытконан' нэрэльун'ын.
Кэн'ъиринэ йыннин мычыквын, кэн'унэн'эк рыкылвэннин, кэн'унэн'-ым а'нэлга ынанэквычьык кээк рыкылвэннин.
Игыр-ым ыяайпы левалытконан' танльон'.
Мачынан амчыквыка мачк'эвъян'.
Кэн'ъирин-ым гилгил эйычгитэ а'к'анрак'авын'.
Мин'кыри к'ун нымэйын'к'ин чама гыролмакы чимыгилытъуле нагтак'эн айычгэйпы.
Вэнлыги гилгил ы'лёкэнак майын'кы наркычыткок'эн.
к'ынур ан'к'ачыкогты эргээтгъи.
Тан'ванэван ръэнут игыр нывалёмнэн Кэн'ъиринэ.
Эйычгивыргыргын, гилчимэтвыргыргын ванэван нывалёмнэн йылк'ыльэ Кэн'ъиринэ, к'ынур вай ытлён к'эглын ан'к'ачыко нытвак'эн.
Ымы рэк'э игыр ытлёт тан'ъак'аныгъявын'.
Ытръэч вай ынк'эната, айвэкэната валёмъёта выргыргэ.
Янор Кэн'ъиринэ ынк'эн рэто лыгнин.
Ванэван нырэтлемн'ыгъэн.
Найылгавк'эн — рай эвыр ынкы ынк'эн тылечьывыргыргын рапаагъа.
Кытэк'эй вак Кэн'ъири вэнлыги лылепгъи.
Тылечьывыргыргын лён'паата итгъи.
гаройвавлен ытлён.
Вэчьым йылк'э ытлён лён'ынпан'ъэвн'ытова рыннин,  ипэ-ым ынк'эната ыннаны тылечьывыргыргэ, ыныкагты лыгэтан'ъайн'агырго пэральа.
Рин'энэн' гилгилык гыргоча нырин'эмъетк'ин.
Рин'энэн'эткульэ еп ыяайпы льунин левалытконан', ынк'оры-ым о'равэтльан, кээгин'кы йылк'этыльын.
О'равэтльан камаграгъэ, рырыткунин чинитувик каайпы, к'утыск'ычетгъи ынкъам мынгынэлёльатын'огъэ.
Рин'энэн' тылигъи ынкъам о'рагэлгэлеты рин'эмъетгъи.
Игыр-ым вай лыгичивтылетэ нырин'эмъетк'ин, к'ынур вай ныравакъон'к'эн.
К'эйвэ эты вай к'ырым нывакъогъан?
Вай малкатамо'рыныкагты нырин'эмъетк'ин рин'энэн'.
Ынан вай ванэван тэнлыги нылгынин рэн'анан'аткогыргын, нак'ам вэнлыги тэнлыги нинэлгык'ин: ынн'энгэлыткынык рин'энэн' а'к'анвакъовын'.
К'эйвитык вай к'этэв лёнъёоръольын, ан'к'ы мэчтымгэквъи, вачак' панэна гилгил еп наркычыткок'эн.
Чамъам вай йъарат ныппылюк'ин рэн'анан'вакъонво итык!
Чама колё мыгкээльын!
Нак'ам вэнлыги рин'энэн' ныйык'эймэвтылек'ин.
Энмэч колё вилюнтъылевыльын выргыргычгын, лыгэн тылемэйн'этыльын этэлпыкэ.
Гытгытэ вак лывавык, Кэн'ъири пэк'эттатгъэ ынкъам мынга левыт эйпынин.
Пэк'эттанма, рай ръэнут янратыльын рэн'анан'айпы льунин.
Выргыргычгын ынн'ин эк'ылпэ эймэвмил ыяаквъэ.
Кэн'ъиринэ рыгырголявнэн левыт ынкъам лыгэтан'кылтыё н'ирэнкээк вытгыр гывальын кылтын льунин.
Еп этрыткукэ ынк'эн кылтын, вай льунин: гырулмык, рин'энэн' нэмэ о'рагэлгэлеты тылигъи.
Игыр-ым Кэн'ъири лён'пэк'эттата итгъи.
Ытлён ытръэч пирк'ыгъи, вытку вай ыныкит ытлён к'ымэк рин'энэн'этэ риле рырунин.
Ынан тэгнымэльэв льунин рин'энэн'эткульын ынкъам танн'ыткогты ынан мыран'к'ачмынга, этрилкэ н'ачгымынга кылтын, мынгынэлёнэн рин'энэн'эткульын.
Нэмэ рай ръэнут янръатгъэ рэн'анан'айпы.
Ынк'эн н'ирэк'эв кылтын, вачак' игыр ынк'эн ы'ттъыёлкэнак а'к'ан' гэнэрэтлин.
Гэлыткынык ирык, ытлён о'птытъача эчгэттатгъэ, ынк'оры мэмлеты кувлыткугъи.
Тан'ыгтон' ытръэч.
Ынк'энагты янор каайпы а'нэлгын рырыткоёлк'ыл, а'нэлга-ым левалытконан' гэнкылвэтлин.
Вачак'-ым гагтынкылватлен, пэтле а'к'атрыткон'.
Рин'энэн'-ым панэна гилгилык гыргоча ныгрулмыльэтк'ин.
Вытку Кэн'ъиринэ рырыткук а'нэлгыл ынкъам а'ныпык кылтын, рин'энэн' гырголятгъэ ынкъам рин'эквэтгъи.
Рэн'акватын'ок-ым н'ыроча риле гучвыничугъи.
Кэн'ъиринэ чичевнин, рай рин'энэн'эткульэ ынн'ин ытлён рывэтгааркынэн.
Вэчьым вай рин'энэн'эткульыт ынн'ин нитк'инэт, — чимгъугъи ытлён.
Ынкъам, ин'к'ун рин'энэн'эткульын эвнъээткэ нитын, ынан рыманан'авнэнат мынгыт, и'мпыгъи ынкъам н'ыроча гучвыничугъи мынга — лыгэн кэтэм рин'энэн'эмил.
Аны тан'амалван' вальыт имыръэнутэт кылтычыку нытвак'энат, лыгэн тан'ымыльо н'ытатытвальа о'равэтльата яаёлк'ылтэ.
Лыгэн вай тан'ымыльо яаёлк'ылтэ н'анк'оры гаёленат: роолк'ылтэ, омавэръыт, эн'эн'ыт, манэгран, рыпэт ымы ган'эранбатарейкама электръораак'к'ай.
Кэн'ъиринэ гэмгэръэнут нинэтэн'ынчичьэтк'ин ынкъам аны ынн'ин ныкачьаравк'эн, рыпэт ытлён ытръэч нылевтынилюк'ин.
Пэтле Кэн'ъиринэ манэграчыко рынлевнин примус, чинит-ым ытлён, кукулчыку арычгытвагты, нъатчак'эн пыгыпгатыльэты чаеты ынкъам тъаакойн'ык'ая нытаак'ок'эн.
Ытлён энмэч ванэван ныгытъэтын: рычечьанма кылтыт ынан ымыльэты атлягкавкавъёчгыйыръын рунин ынкъам лымн'э н'ирэк' шоколадтэ.
Тан'ымыльойпы кэмэттъэпы ынан пытк'ылым вай к'ол пэгчин'у нинэлгык'ин, мин'кыри н'от тан'гэмо рэк'ылк'ыл ипэ.
Вай-ым ынк'эн нылгинычигмык'ин к'ымчучьын, рай ръамыркоэлгыпылвынтэн.
Кыпчыткок гыргочайпы тан'ылгалын' к'ачгыпы рай вальын, к'ынур к'ымчучьын, вачак' Кэн'ъиринэ тан'ылвавнэн рывэнтэтык ынк'эн к'ымчучьын.
Чамъам вай Кэн'ъири нымэтивэтк'ин: к'эйвэ н'от к'эглынангэт ынк'эн к'ымчучьык'эй кылтык гатвален?
Мин'кыри к'ун ынк'эн ынан льунин ы'лчыку.
К'эйвъэм мэчынкы ымы рырыткома кылтын нъынэрэннин ы'лчыкогты ынкъам нъытэнтинин.
Лымэвыр-ым вэчьым н'утку ытлён еп тэлен’ нытвак'эн, еп ымы н'анк'оры Кэн'ъири аялгытка.
рырыткома кылтын нъынэрэннин ы'лчыкогты ынкъам нъытэнтинин.
Лымэвыр-ым вэчьым н'утку ытлён еп тэлен’ нытвак'эн, еп ымы н'анк'оры Кэн'ъири аялгытка.
А'нк'автагнэты чайпавыплыткок ынкъам нэмэ рычичьэтык гэвэты вальын к'ымчучьык'эй, Кэн'ъири коколчыкогты рэгъи ынкъам эвыр ынкы йылк'этгъи.
Ынкъым тэн'вытку н'утку вама ытлён о'птытъар кэливытгыр йылк'этгъи.
Кыевкы, ытлён манэграчыкойпы н'ытогъэ.
Ан'к'ы нылгитымгэтк'ин, йъыйык' тэн'уйн'ыльин эйъыкыльин.
Тиркытир гыргол.
Черъыэлгыпычек'ак'ай гэлыткынык ныпин'куткук'ин, атлягкавкавытъолтэ нинупыткук'инэт.
Кэн'ъири льук, ытлён рин'эгъи ынкъам гэлгыпы чымче мэмлыткынык вакъогъэ.
Аны гурэлейвыткулин тымн'энн'эн Кэн'ъири.
Ныкэвычьэтк'ин ытлён онтымытвата, а'нк'авытвата, омытвата.
Нырэк'ин манэграчыкогты, ынк'о нэмэ нынток'эн: нинэгитэйвык'инэт тан'пэральыт консервынповтынчымкаттэ; нэнанрымэк'энат электро’ораакак батарейкат; нымэльэв эн'эн'эннинэт иода ымыльо нъаатгыргыт ынкъам таратгыргыт ынкъам рыпэт ымы рычымкэннин н'ачгын'к'ачкэн мынгык'ач — ипъэм ванэван ин'к'ун ынкы вай мыкын' таратгыргыт, ипъэм мин'кыри к'ун н'ачгымынгык чымкичгын ванэван экэвкик'эву нитын.
А'мын-ым ынк'эн пэнин Кэн'ъири — к'ытлильын, юргыльын, эчимгъукыльин — лыгэн вай тэн'пэнин: ынн'ин ытлён ымыльорык колхозык Эргыръон лыги.
Ытръэч вай игыр ытлён ипэ ванэван тымн'этвайпы ныпан'ъэвн'ытон.
К'эглынангэт игыр ытлён тан'пан'ъэвн'ытон' нытвак'эн.
Кэн'ъири рэчьумэткун'гъи.
А'мын-ым ымы увичвэттумгыкэ тан'чьоматкон'!
Вай чьумэт ынан Айгынтона чьоматкомэл райпанн'ынэнат еп ладья эйылкэ.
Тъэркин чьумэт яаёлк'ылтэ, мачымыльо энмэч чьоматкоёлгэпы алва гэнлелинэт.
Вай-ым райпанн'ынэнат чьумэт ынкъам алван' Айгынтона чинит тывыгъет рэрэчьумэткун'гъэ.
Чьоматкоёлгын Кэн'ъиринэ атлягкавкавытъолк'ая ы'лыткынык рытриле тэйкынин.
К'эглынангэт танчьоматкоёлгын вагъэ.
Ынк'оры Кэн'ъири манэграчыкогты рэгъи ынкъам к'экалетъолпримусъёчгэпы тэйкынинэт чьумэт.
Ыныкит-ым нэмэ н'ытогъэ: к'ытлыги пычик'эк'эйымкэ энмэч ынин чьоматкоёлгын ныткук'ин.
н'ытогъэ: к'ытлыги пычик'эк'эйымкэ энмэч ынин чьоматкоёлгын ныткук'ин.
Кэн'ъири-ым аны колё нытанчемгъотвак'эн, рыпэт ымы ырыкы лён'анн'энайпа итгъи.
Ытлён чимгъугъи: вай ынин эккэт рэлгитэн'ычьэнн'ыт, ыныкит ынан рамн'ылтэлн'ынэн, мин'кыри ытлён нэткун чьумэткук рай рак'ан'к'апычек'ак'ая.
Н'аргын э'к'эгник омын' манэграчыкок.
Кэн'ъиринэ йыннин иръын, гэлыткынэты ринтынин ынкъам вай карманчыкойпы эрэтгъи гэвэты вальын к'ымчучьык'эй.
Кэн'ъиринэ рилгиннин ынкъам ынкы эвыр чичевнин: к'ытлыги к'эглынангэт ынк'эн к'ымчучьын ынкъам ынкэчыку кэлинн'ивэтк'эй гаёлен.
Вэчьым вай эрэтык эйпичгын выръэтгъи ынкъам нутгъэв игыр вэнгыгъи.
Лен'камаграгты Кэн'ъиринэ рыпэтгавнэн кэлитъулк'эй.
Тан'калевэтгавын', гагчавэты ынкы гэкэлилин:
Тумг.
Кэн'ъирий!
Моргынан н'ырок'ав ы'лёнэт мытылк'ыр.
Апыннытвака, миттрэнъегтэл.
Амын вэлер мытльугыт, вэты мытрэнъегтэлет.
Кылтык ымыльо яаёлк'.
Эвыр н'аргынэн эк'эрэкэ риты, трайъогыт лым.
Бакшеев».
Какомэй!
К'ытлыги вай ынк'эн рэн'анан'альэпы кэлинн'ивэт!
К'ымчучьын-ым вай ырык каленн'эвъёчгык пууръу.
Вынэ тычичевын.
Вэчьым вай ы'ттъыёлкылтык рээн ринтынин', Кэн'ъири мынга лявтайпэты апак'атлытвама.
Кылтык ымыльо яаёлк'.
Вынэ к'эглынангэт н'утку ымыльо яаёлк'ылы
Вай н'утку ымы яаёлк'ылык мыкын'!
Эвыр н'аргынэн э'к'эрэкэ риты.
Инъэ-ым н'аргынэн еп а'ткэвма нытвак'эн, вынэ а'ткэвмам
Вачак'-ым Бакшеев лён'айылгава итгъи, рин'эгъи.
Игыр-ым вай Кэн'ъиринэ тэнлыги: аны колё нымкык'ин о'равэтльат игыр ыныкы пэгчин'эркыт.
Ынан нэмэ чимгъунин, н'ан мин'кыри Тъэюн'э капчачеты пынлятгъэ Вамчена, игыр-ым ынк'эн ынан алван' нинэчимгъук'ин.
Вэчьым н'ан Вамче эвыр ынкы эк'ылпэ вэтгавъёлгыткогъэ Въэн'эты, ынк'оры нэнн'ивыгъэн рин'энэн'.
А'тчамъам рин'энэн' колхозыльа токваеквэ нъэмэтын к'эйъытвъэт, ин'к'ун мэлетык эмрэлкынн'э ытлён к'ырэрынвы.
Игыр-ым Бакшеевына тывнэн ынин вакан'ынвын, ынкъам ытри, вэчьым, тылеркыт н'анк'о, гагчавыркыт Кан'ъэрэна.
ынк'эн ынан алван' нинэчимгъук'ин.
Вэчьым н'ан Вамче эвыр ынкы эк'ылпэ вэтгавъёлгыткогъэ Въэн'эты, ынк'оры нэнн'ивыгъэн рин'энэн'.
А'тчамъам рин'энэн' колхозыльа токваеквэ нъэмэтын к'эйъытвъэт, ин'к'ун мэлетык эмрэлкынн'э ытлён к'ырэрынвы.
Игыр-ым Бакшеевына тывнэн ынин вакан'ынвын, ынкъам ытри, вэчьым, тылеркыт н'анк'о, гагчавыркыт Кан'ъэрэна.
Аны колё нымкык'ин о'равэтльат игыр ыныкагты пэгчин'эркыт!
Вэтгавъёлгыткольын, рэн'анан'вакъонвыкэн эрым, рин'энэн'эткульын — ынан тан'гэмо лынъёттэ о'равэтльат.
Ванэван-ым амыргынан.
Эвыр-ым вай ымы Въэн'ык лыги, вэчьым ымыльэты ан'к'ачормыеквэ к'ырирыйгут нэнтыгъэн.
Кэн'ъири мэчекэвкитгъи, чичевык аны майн'ыпагчен'атгыргын ыныкагты.
Этъым ытлён герой, тан'эргыпатъоравэтльан?
Лыгэн-ым тымн'элыгъоравэтльан, колхозыльын, ивинильын.
Ыныкит-ым ипэ ивык — к'ытлео'равэтльан.
Ымы вай чинит курэ к'ымэк раквачагъэ: туквэчурмык йылк'этгъи, люнльутэ н'ытатгыргын рыннин.
К'ак'а колё вай нымкык'ин мэйн'ывитльэт имыръэнутэт ыныкагты нэнинтынэт!
К'эйвэ вай эръэчеткэ итгъэт?
К'эйвэ вай к'эглынангэт ымыльо н'отк'эн ыныкагты?
Ии, вай, кэлинн'ивык, лыгэн ынн'ин гэкэлилин.
Тумг.
Кэн'ъирий!
Вынэ люнръэчетэ итгъэт.
Рин'энэн'эткульэ Бакшеевына чинит гэкэлилин ынин нынны.
Ынн'атал-ым эты тан'ъоравэтльан ынк'эн рин'энэн'эткульын!
Вай льунин ытлён, кылтыт гэлыткынэты ринтынинэт ынкъам лымн'э кэлинн'ивынин.
Амранкоргавн'а.
Апыннытвака, мытрэнъегтэл!
Кэн'ъиринэ лымн'э к'алевэтгавнэн кэлинн'ивэт.
Гамгавэтгав ынкы ынан тэн'у лын'ыркынин, ынкъам ынан аны ръэнут нылгинытэн'к'ин рэтэйкын'ыркынин рэн'анан'аткольэты.
Бакшеев — эмк'элелвынэ иквъи ытлён.
Ыныкит эвыр чинит танчемгъон' фамилият, вынэ ынк'эн к'отына аккагты фамилияно нитын.
Коляк'айына.
Николай Кэн'ъиривич Бакшеев — вай ынн'ин гымнин Коляк'ай нэръэйн'эвыркын!
Н'ырак'авволк'ытвэн'н'ок Кэн'ъири парохода Уэллен гэлыткынгыпы гэйпэлин.
Вынэ вай ынк'эн чекалван' Кэн'ъиринэ чимгъугйит гатвален.
Ытлён чит ынн'от нычимгъук'ин: еп ыяайпы рэльугнин к'эйъытвъэт левалытконан'ата ралевалыткольатгъа энанъягталятыльэты.
Ынк'оры рамынгаймэнн'ынэн Вамче, Унпэн'эр ынкъам Ринтувйи.
Иа'м вай ынан ытри вэты ы'твык вальылк'ылё нинэчимгъук'инэт.
Ытлён ынн'от вэтгычемгъогъэ: пын'лётагнэты ытлён к'ырым нымн'ылтэлын — мачынан ымыльорык ы'нльугъэн — ытлён к'ырымэн игыр тымн'экалготкэо'равэтльан.
Нак'ам-ым тан'ымыльо алван' вагъэ.
Ан'к'ак к'эйъытвык пууръу вытрэтгъи майн'ыэнайн'апароход.
Кэн'ъири ванэван нылевалыткогъан, ныкэвычьыйылк'этк'ин манэграчыко.
Пароход нывилгъи, ынк'о ы'твык'эй нэнвиривын, н'ирэк' тэвыльыт гэлыткынэты н'ыпэгъэт, Кэн'ъиръим панэна ванэван ныгъевын.
Тэвыльыт энмэч чит капчачаквъат, вачак' эймэвык манэграгты навалёмын ынн'ин кавычьатк'ынн'ырвэлятгыргын, рыпэт эвыр ынкы капчачытвак паагъат.
Мынгытминутмэл урэльу гэлыткынкэн нымытван гэнчимэвлин.
Ымыльо ы'твык'айыткынык нэйн'эгъэн, ынкъам лым мынгыткэн минутат галяк Кэн'ъири энмэч Уэлленык ы'твыткынык нылк'отытвак'эн ынкъам ымыльорыкы ынык гыролмакы к'отытвальэты тэвыльэты нырэмыннун'к'ин.
Еп ы'твыткынык ынан нинэрэнк'эвивн'ык'инэт тэвыльэты ынин чачароолк'ылымкын, мин'кыри к'ун еп ынан ымы н'ырок'ав чывипыт ыннанъылё люн'ыткутэ рыннин.
Ытръэч мытлын'эн шоколадтэ ынан карманчыко ёнэнат: ытлён иквъи — ынк'эн Коляк'айына, Сашак'айына, Айгыльына, О'мрылк'отына ынкъам Тъаён'ана.
Кэн'ъиринэ авынъанк'о лын'эты, тэвыльа эгыпатэты ныёйвык'энат ынык э'нъачыкогты консервыповтыт, ынкы льэльын иквъи.
Вынэ, тумгот, ынн'э энъэ'э'вкэ.
К'эймитгыткы — н'ан ръэтэ налпынрыркынэтык.
Кэн'ъири пароходкэната доктора гыепын'онэн.
Ынръам н'ыранъылён'эт гэльытвыльатгырга ынкъам ымы рыпэт пылк'атгырга ынин аройвыгыргын люн'ынъэк'эрэвыльын.
Ынкъам ынк'эната доктора ытлён ытръэч увигтэнъэйгут рыннин.
Кэн'ъиръим тэн'эгъюлеткыльин чен'к'амэмля илгытэвык, ынк'эната — доктора ытлён тумгыльэннин ынкъам аны колё гэтэн'ычьэтлинэт катам мэн'къамк'амэтватагнэты оммэмля увигтэнъэк.
ынк'эната доктора ытлён ытръэч увигтэнъэйгут рыннин.
Кэн'ъиръим тэн'эгъюлеткыльин чен'к'амэмля илгытэвык, ынк'эната — доктора ытлён тумгыльэннин ынкъам аны колё гэтэн'ычьэтлинэт катам мэн'къамк'амэтватагнэты оммэмля увигтэнъэк.
Уэллен о'рамнон'эты нылек'ин.
Капитан вэтгавъёлгыткогъэ колхозэты Эргыръон ынкъам Кэн'ъири йытыйгот рыннин.
Ынан кылгынкилометрмэл урэльын нымгыпы нэкъаян'к'ачагты вакан'ын тывнэн.
Нак'ам эммыкгиле пытк'ы чымчан' а'к'аймавын'.
Н'ирэк' магляльыт токваеквэ ныйъэчычек'инэт, йъачычама ныкаврак'энат кээт.
Ы'ттъыёльорвыткынык ынпыначгын Мэмыл нын'атвак'эн, н'эрак'ав орвыткынык — Ринтувйи.
Мэмыл-ым нэнн'ивын, мин'кыри к'ун ытлён нылгиныгъюлк'ин тан'вэтгавык чама ынин увик мэчынкы пэральын; вынэ к'ырым ытлён а'ткэвма нытвагъан вэтгавма ан'к'аляйвыльэты.
Ринтувйи-ым — эргыпатыльын эвэнэк'ылявол а'ачек—ытлён-ым нэнн'ивын, ин'к'ун нывинрэннин Кэн'ъири, ыныкит ытлён рэручеквъэ.
Пароход ынкъам магляльыт ыннаны пыкиргъэт туквэк.
Ы'твык'эе колхозгыпы Эргыръон тын'эвыёт нагтынат.
Мэн'къамк'амэтван ынкы гатвален.
Капитана ымыльоргарэ                       кают-компаниягты ачыгнэнат.
Чама ынкы винрэтыльын ивнин, ин'к'ун еп антокыльэнат увэгтанъарайпы доктор ынкъам Кэн'ъири нынгагчаваннэнат.
Ытри ынанъяачы етгъэт.
Аны колё гачелгатленат чама ныкавытвак'энат.
Доктора тыляма нинэнмумкылевк'ин иръын, Кэн'ъиринэ мычунэн'этэ нэнаранпылгытравн'ык'энат аны колё увкырвирти.
Энмэч тан'ымыльо столык к'ача нывакъотвак'энат.
Кэн'ъири ынанвайманвакан'ынвык нанвакъовын — капитанык мыран'к'ач.
Ытлён вакъогъэ ынкъам рыпэт лёнлымалява итгъи н'ачгын'к'ач льук Ринтувйи.
Ытри рыпэт качьарава оммачайпывылгыгъат.
Какомэй, Ринтувйий!
Мэн'к'о етий?
Вай-ым тыетык, Кэн'ъирий!
Китак'ун-ым мыгитэгыт.
Вай мури вытку мытыпкирмык.
Моргынан гыт мытыгтыгыт.
Мэн'ин-ым гынык рээн?
Мэмыл.
Эмъим?
Н'анк'эн, капитанык к'ача.
Кэн'ъири оран'ачгэты тылигъи ынкъам Мэмылын лыплявтылявыт льунин.
Ынпыначгын нэмык'эй кэтэм эвыр ынкы таалгылятгъэ, танн'авэты чычамыткагъэ, ынкъам капитанык к'эптик рымагты ытри мынгаймэтвылгыгъат.
Вачак' ытри лён'вэтгава итгъэт, мин'кыри к'ун к'утгъи капитан ынкъам вэтгавын'огъэ.
Ринтувйи ытри Мэмыл льук, Кэн'ъири галгэкоргавлен.
Ин'к'ун, янор ымы Мэмылына гакачьаравлен.
Ынан гаглён'н'олен чиниткин нымным, колхоз, лыгэн тан'ымыльо еп н'эныльаттагнэпы ынан кавъё.
Вай ынн'ин гаглён'н'олен, к'ынур вай ванэван н'ыранъылён'эт, ипъэм н'ырангэвэн'эт ярак лён'ытвальын, люнльутэ гэнтылинэт тумгыт.
Вай-ым ынпыначгын Мэмыл — ынк'эн нымнымкин гыйивычьын, ыныккэ ымы а'к'атан'кэтъон' у'рэтнымным, колхоз.
Вачак' кытэк'эй вак Кэн'ъири мачайылгавын'огъэ: а'мын юрэк' вай ынпыначгын равэтгавы.
Вынэ ытлён авъеткынка вак оратвакыльэн.
Вай-ым ынн'ин ытлён вальын.
Кэн'ъирин айылгаквыргын тылемэйн'этэ итыркын.
Вынэ к'эглынангэт ынпыначгын равэтгаквъа, вай ынк'эната ытлён н'анк'о етгъи.
Вай ранн'ыркылявн'ынэн ымыльорыкы!
Ръатъевчетын'огъа, рэвын'огъа, вай Кэн'ъири чинит энарачо лынъёлк'ыл, вай ытлён к'ытлек'ылявол, к'онпы мэгчердисциплина нинэнъэк'элтэтк'ин.
А'мын аны нымкыче Кэн'ъиринэ ынк'энат н'ынван'эт гавалёмленат.
Нымкыче ытлён омакатынвык нъэйн'эльэтк'ин ынкъам вай вэчьым к'утырык ынанмайын'кы ытлён Мэмылына нинъэйн'эльэтк'ин.
Вынэ иа'м ипэ ытлён Вамчена тын'ивынин?
Опопы чинит нъэквэтын, лымэвыр учитель Э'йн'эч нъынн'ивынин.
Кэн'иринэ валёмнэн: рай капитана ытлён нэнатвык'эн ынкъам кытэк'эй виин айылгавык паагъэ.
Вай моргынан ымыльорык, — нивк'ин капитан, — мытльуэн, мин'кыри гэнъегтэлетлин тумгытум Кэн'ъири, колхозгыпы Эргыръон ивинильын.
Ынкъам н'от мури нэмык'эй киткит гэвинрэнмури.
Лыгэн к'ырэрымготагнэпы ытлён, мури нивмык, ин'к'ун мынъёпытваркын к'онпы мури Лыгъоравэтльан'к'аеквэ тыляма.
Уэллен-ым еп ынкы вытку Лыгъоравэтльан'к'агты нэймэвтылек'ин, еп Э'рвытгыръеквэ нылек'ин.
Тан'ымыльо пароходтэ ынкы вальыт ынн'ин нивынэт.
Ыныкит-ым рин'энэн'эткульэ Бакшеевына льунин Кэн'ъирин вакан'ын, к'ытлыги вай Уэллен ынанчымчан' ынкы нытвак'эн.
Эвыр ынкы мури ръэтгыпы тылийгут нэнтымык, ин'к'ун гэлыткынгыпы мыныйпэн тумгытум Кэн'ъири.
Вай ынн'ин мури нэтъививмык катам Москвайпы, Главный Управленияйпы.
Ынкъам вай моргынан эк'ылпэ ынк'эн мытынкуврэтэвын.
киткит гэвинрэнмури.
Лыгэн к'ырэрымготагнэпы ытлён, мури нивмык, ин'к'ун мынъёпытваркын к'онпы мури Лыгъоравэтльан'к'аеквэ тыляма.
Уэллен-ым еп ынкы вытку Лыгъоравэтльан'к'агты нэймэвтылек'ин, еп Э'рвытгыръеквэ нылек'ин.
Тан'ымыльо пароходтэ ынкы вальыт ынн'ин нивынэт.
Ыныкит-ым рин'энэн'эткульэ Бакшеевына льунин Кэн'ъирин вакан'ын, к'ытлыги вай Уэллен ынанчымчан' ынкы нытвак'эн.
Эвыр ынкы мури ръэтгыпы тылийгут нэнтымык, ин'к'ун гэлыткынгыпы мыныйпэн тумгытум Кэн'ъири.
Вай ынн'ин мури нэтъививмык катам Москвайпы, Главный Управленияйпы.
Ынкъам вай моргынан эк'ылпэ ынк'эн мытынкуврэтэвын.
Какомэй!
Аны рыпэт экэвкитгъи, ыныкит н'ан чичевнин, энмэн ванэван эмынык нымык, ымъым Въэн'ык ыныкагты ныпэгчин'этк'инэт.
Н'утку-ым вай к'ытлыги ымы Москвак ытлён пэгчин'у нылгык'ин!
Ныпэгчин'этк'инэт, ин'к'ун Лыгъоравэтльан'к'ак авнараквачака нитын ивинильын Кэн'ъири.
К'ынур татлын'эты Кэн'ъирин чимгъут, капитан иквъи:
Моргынан, советъоравэтльата лыги, уйн'э лыги ръэнут о'равэтльак этчывэлын'.
Вай ынк'эната мурык нутэк колё нымэйн'ъэв нэгйипыркын о'равэтльан.
Вай ынк'эната мури колё мыткачьаравыркын, ин'к'ун мытвинрэт рыегтэлетык Кэн'ъири.
Игыр-ым вай, тумгой Кэн'ъирий, еп эквэткэ гыт Уаляйпы, ымъытйыръэпы тивыркынигыт ынн'от: к'аройвытваркын, к'ытагнымытваркын, нымэльэв к'ымигчирэтыркын!
Капитан, ынк'о ымыльо ынык яачы, тэнкойн'ыкыплыгъат Кэн'ъиринэ, намынгаймэтын ытлён.
Пылыплыткук тэнкойн'ыйыръын капитана рэмкыльин ынкъам чиниткин тэнкойн'ыт нэмэ инэттъынинэт, тэнкойн'ыркыплынэнат Мэмыл ытри Ринтувйи ынкъам ивнинэт:
Вай ынкы эвыр к'утгъи ынпыначгын Мэмыл.
А'мын-ым к'эглынангэт ынпыначгын равэтгавн'ыркын.
Эмпыннэвэ Кэн'ъиринэ рыпэт к'амэтвагыргын рытгэваннэн.
к'эглынангэт ынпыначгын равэтгавн'ыркын.
Эмпыннэвэ Кэн'ъиринэ рыпэт к'амэтвагыргын рытгэваннэн.
Гым нэмык'эй тыравэтгавн'ыркын, — торымгогъэ Мэмыл.
Ымы вай гыт, тумгой капитан, вэлынкык'унэйгыт, ымы ымыльоторэ тэвыльыторэ!
Ынк'эн-ым вэлынкык'унэтури, ин'к'ун нымэльэв вэтгавыркынэтык, ынкы рээн чама нымэльэв мигчирэркынитык,.
ин'к'ун вай торгынан рыегтэлетыткы мургин тумгытум колхозыльын Кэн'ъири.
Ынпыначга ымыльо вакъотвальыт гитэнинэт ынкъам к'эйык'ын вэтгавын'огъэ ынык ранъав н'энъоратчек'к'ай вакъотвальын гэтама:
К'эглынангэт капитан гивлин, игыр мурыгнутэк нымэйн'ъэв тымн'ъоравэтльан нэгйипыркын.
Тэленъеп ванэван ынн'ин нытвагъан.
Вай-ым анык'ун мытвыгъан, мин'кыри тэленъеп гатвален.
Вай гэнээльэ мури мытивинимык.
Нанлыплянмык мури ан'к'агты гэлыткынык, н'ирэмури нэнтэнмык.
Еп нын'инъэв мури гатваморэ — ытлён ытръэч к'ыликгивильын, гым-ым н'энын'.
Ванэван микынэ мури ы'нрэнъегтэленн'ымык, ванэван микынэ ы'нылк'ырирмык.
Ыныкит вай ивинильын ан'к'ак нытымн'эвк'эн, нивк'инэт, энмэн рай кэльэтэ пиринин.
Нивк'инэт, ынн'э кэлы энэвнака, ынн'э энъегтэлеткэ.
Вай кэльэтэ ытлён льунин.
Вай-ым ынн'ин.
Чывипыт йъилгын'ит ан'к'ак мытытвамык, галгэк'эвъян'н'оморэ.
Ынк'эн льэлен'кы, гилгил ванэван нылгыгъэн, ытръэч вай мури чинит гилгилык чык'ын' гэнъэлмури.
Ынинэльин гыткат гагтыкватленат.
К'ынвэр-ым вай амнон'эты нанноманмык.
Ытръэч к'ытлыги ынк'эн к'ырымэн мургин нутэнут.
Амерыкальа айванальа нэльумык.
О'птытъача кивык ынинэльын въигъи, гым-ым вэнлыги тыегтэлык.
Ынкъам вай н'эръамытлын'эн гивин'ит лёнрагта ынкы гэтэвиминн'игым.
Н'эръамытлын'эн гивин'ит!
Ынпыначгын мэрынрэ, эк'уликэ нывэтгавк'эн.
Ымыльорык тэгнымэльэв ытлён ныпалёмтэлк'эн.
Люур аны тэнн'эквъи ынпыначгын ынкъам капитанэты иквъи:
Гым-ым ымы ан'к'аляйвыльо гитигым.
Тэвыльо амерыкаляльотвык гитигым.
Ытръэч вай ынкы капитана ванэван ченэтстолык к'ача нэнанвакъовын, тан'ванэван.
Ынн'атал к'ынур ы'ттъин вагыргын ынкы гатвален, лыгэн тылянан'н'элгыткынык тан'элгыпын'.
Тэгмэткиит ынк'оры тывантогъак.
Вай-ым ынк'эн гымнан ынн'ин, тэнмычьо тыкэтъогъан.
Ынкы тан'ванэван микынэ о'равэтльэн вагыргын ныгйимнин.
Ратымн'эвы — мачгынан, к'ынур вай ымы атвакыльэгыт.
Ытръэч ытлыгын, ытля ратэрганн'ыт.
Игыр-ым тан'алван'.
Вай Кэн'ъири тымн'эвык морыкы ытлён к'ырэрынвы рин'энэн' нэнн'ивыгъэн, тэн'гыютльэн эйгыск'ыкин рин'энэн'эткульын.
Амк'ынъычо н'ыроча ытлён нымн'ылёк'эн.
Еп эльукэ Кэн'ъири?
Епэчгин?
Вынэ эйъым вэтык'ун к'ылк'ырирыркыниткы!
Льотагнэты к'ылк'ырирыркыниткы!
Вай ынн'ин!
Вай-ым ынн'ин нэгйипыркын о'равэтльан!
ченэтстолык к'ача нэнанвакъовын, тан'ванэван.
Ынн'атал к'ынур ы'ттъин вагыргын ынкы гатвален, лыгэн тылянан'н'элгыткынык тан'элгыпын'.
Тэгмэткиит ынк'оры тывантогъак.
Вай-ым ынк'эн гымнан ынн'ин, тэнмычьо тыкэтъогъан.
Ынкы тан'ванэван микынэ о'равэтльэн вагыргын ныгйимнин.
Ратымн'эвы — мачгынан, к'ынур вай ымы атвакыльэгыт.
Ытръэч ытлыгын, ытля ратэрганн'ыт.
Игыр-ым тан'алван'.
Вай Кэн'ъири тымн'эвык морыкы ытлён к'ырэрынвы рин'энэн' нэнн'ивыгъэн, тэн'гыютльэн эйгыск'ыкин рин'энэн'эткульын.
Амк'ынъычо н'ыроча ытлён нымн'ылёк'эн.
Еп эльукэ Кэн'ъири?
Епэчгин?
Вынэ эйъым вэтык'ун к'ылк'ырирыркыниткы!
Льотагнэты к'ылк'ырирыркыниткы!
Вай ынн'ин!
Вай-ым ынн'ин нэгйипыркын о'равэтльан!
Кытэк'эй авъеткынка вак Мэмыл лым иквъи:
Лым-ым н'от чинит Кэн'ъири тыратвын'ыркын.
Вынэ нымкъэв ытлён тан'ытвын'.
Ытлён мурык ынанэнапыткычьын милгэрыткук.
Ыныкит-ым рэтэгъен'ы, к'ырым ынангыёлчьак а'к'ан' лыгъитвъэт нынэлгэннин, лымэвыр оргоор нытэйкынин.
Чама вай ытлён гыюлчьэн чьумэткук.
Рыпэт ымы районык к'ръачетынвык колхозэн эргыпатгыргын гэнлелин ынкъам колхозклубэты рэннинэт пэрэёт н'ырок' чьумэткут, н'ырок' тымн'эчьоматкот.
Кэн'ъири нывакъотвак'эн ынкъам амок'к'амагты нытлепк'ин.
Мэмыл ванэван нъыръунтэтын — ынк'эн ымыльо к'эглынангэт.
Ытръэч вай лым нымкык'ин тан'алван' вальын тан'ытвын'.
Иа'м ынръам игыр ынпыначгын ынн'ин пылчимгъульу итгъи?
Ейвэчу лыгнин?
Вынэ ынн'ин ытлён иткыльин.
Вэчьым чимгъуркын: ан'к'аляквыльа к'ырым ырык рыягталатъён о'равэтльэн ымыльо ак'атвагыргыт лыги лынъёлк'ылтэ.
Мачынан нычимгъуркынэт, энмэн рай тан'ъоравэтльан нэнъегтэлетын.
Чинит-ым Кэн'ъири Мэмылына ынан этъок'аак'ын ръэйн'эльэнн'ынин, ин'к'ун вай ытлён нык'ытлик'ин, эчимгъукыльин, ин'к'ун ынык энарача рэмкын рыкапчачавнэн, нымкык'ин государствоманэт ыныкы энарэрык наяанат.
А'мын-ым юрэк' ымы игыр ынн'ин Мэмыл риквъэ?
Ымыльорык аны вайманэты ныгитэк'ин Кэн'ъири, тан'гэмо лын'э мин'кыри ынин к'элелвын нытвак'эн.
Капитанэн-ым винрэтыльын, аны колё чьоматкок'ылявол, нык'ылгилюк'ин, ин'к'ун н'от люнчьумэткутэ ытри Кэн'ъири итгъэт.
Ыныкит рай ынк'эн ынан гынмыеп лыги нъылгынин, к'ырым докторэты нъыйылнин Кэн'ъири — анъым н'ан лыгэнитык лыгоратвагъат увэгтанъарак!
лын'э мин'кыри ынин к'элелвын нытвак'эн.
Капитанэн-ым винрэтыльын, аны колё чьоматкок'ылявол, нык'ылгилюк'ин, ин'к'ун н'от люнчьумэткутэ ытри Кэн'ъири итгъэт.
Ыныкит рай ынк'эн ынан гынмыеп лыги нъылгынин, к'ырым докторэты нъыйылнин Кэн'ъири — анъым н'ан лыгэнитык лыгоратвагъат увэгтанъарак!
Вай-ым лым н'от мытвыгъан.
Ытри-ым Кэн'ъири ыннанбригадак.
Моргынан Кэн'ъири ынн'ытэк' н'энри бригадагты мытынъялгытатын.
Вай-ым.
рытан'ытватынвы дисциплина.
Кэн'ъиринэ к'ивригитэск'ыченникэт вакъотвальыт.
Нак'ам эвыр ынкы лыги рытчынин: тан'алван' ыргынан ынпыначгэн тывъё нэчичевын.
Ытри чимгъугъэт: вай к'ырымэн Кэн'ъирин, ипъэм бригадакэн дисциплина рытан'ытватынвы.
Аны колё ныгыттэк'ин ынк'эн ынпыначгын Мэмыл!
Ръэнут-ым аны ратвын'ыркынэн?
Вай-ым к'ол итгъэт, ыргынан тылечьын н'агъеквэ гимтилин.
Ринтувйи ы'ттъыёча нылек'ин, нинимтик'ин тылечьын, яачьым ынык Кэн'ъири нылек'ин.
К'ыгитэгыткъым Ринтувйи мэчынкы нэрмэк'ин, нымыркъэв тылечьын нинимтик'ин.
Ытръэч вай катам гыарвакан'ынвык и'гнэтгъи, к'ымэк пэк'эттатгъэ.
Лымэвыр нытрилнин тылечьын, лымэвыр гатылячьыма кэн'кэлетык.
К'этэв ынкы Кэн'ъири яачын'к'ачайпы пэнрыткогъэ, пиринин тылечьын.
Вай ынк'о Кэн'ъиринэ катам пан'ъэвн'ытовакан'ынвытагнэты имтинин тылечьын.
К'эйвэ ынн'ин, Ринтув?
Вынэ, к'эйвэ, Мэмол.
Ыныкит э-Кэн'ъирикэ, тылечьын тъынэрэтын.
Ымы вай гым нэмык'эй тъыкэн'кэлетык.
Вынэ к'эглынангэт ынк'эн гатвален, Кэн'ъиринэ ынк'эн лыги.
Вачак' вай ынан гэмо, к'ытлыги вай ымы к'утырык ванэван ы'нынтыяатын.
К'ытлыги вай ынк'эн ытлён гэлыткынык вама, колхозык нытвык'эн!
К'ытлыги вай ынк'эн тумгэ ныкэтъок'эн!
Вай-ым, тумгот, ан'к'аляйвыльыморэ, тыплыткуркын вэтгавык.
Вынэ мэйн'ывэлынкык'ун торыкы колхозгыпы Эргыръон!
Вэлынкык'ун Кэн'ъиринэ н'авъангыпы!
Вэлынкык'ун ынык н'ыранаккайпы — ынпычьэпы чаакайъоратыльэпы О'мрылк'отгыпы ынкъам Айгыльэпыт ынкъам н'энчьэпы чаакайъоратыльэпы Александргыпы ынкъам Николайгыпы!
Аны ынк'эната колё гэниничгытэвлинэт ан'к'аляйвыльыт.
Лыгэн гыёлпын'ылтэлыльа Мэмылына ынк'эн ынанъяачы тывнэн.
Ан'к'аляйвыльа чиниткин нэнэнэт накэтъонат.
Аны нараноратвавн'ынат эльукэ ытри.
ргыныкэта, к'ол этэты амэчатыльанма кээк рымагты токваеквэ о'рамнон'эты н'ирэк' магляльыт ныйъэчычек'инэт.
Ыттъыёча нылек'ин Ринтувйи, н'эрак'аворвыткынык — ынпыначгын Мэмыл ынкъам Кэн'ъири.
С.
К'эргычьайпэчгын тынрултэтын ынкъам н'аргыногты тытлепыткук.
Поезд э'тъянвыеквэ нылек'ин.
Вэчьым ынк'эната гым тыгъевык.
Ин'к'ун вай тан'алван' варгыргын нъэлгъи.
Э'тъянвыеквэ тыляма поездыковлёчьыт чекалван' нывыргыргэтк'инэт.
Мынгытъылён’эткэн тылетумгыт.
Еп чикинъэ гым тыгъевык.
К'эргычьайпэчгын тынрултэтын ынкъам н'аргыногты тытлепыткук.
Поезд э'тъянвыеквэ нылек'ин.
Вэчьым ынк'эната гым тыгъевык.
Ин'к'ун вай тан'алван' варгыргын нъэлгъи.
Э'тъянвыеквэ тыляма поездыковлёчьыт чекалван' нывыргыргэтк'инэт.
Вээм нунтымъэв, мэрынрэк'эй ныпыльыльэтк'ин.
Мал-Вятка ынк'эн.
К'эйвитык ымы ръэк'уливээм ынк'эн, гымнан ванэван тэнлыги мылгыгъэн, нак'ам мэн'ин ымы а'к'амн'ылён'.
Гивытэгын, амэнэргэн'пытва иниргин'этыльын, ныкэвычьыйылк’этк’ин.
Иниргин' егык к'ача гэнкымъукэвлин, чывипыт нилгик'этк'ин чама вагонаркычыткок нык'эвйилюк'ин.
Н'ирэргэри, мурык эвычан'к'ач вальыт, нэмык'эй ныйылк'этк'инэт.
Купэчыко нытотъытвак'эн, мин'кыри к'ун к'эргычьайпэчга гэйпылин к'эргычьын.
Гымнан ытръэч киткинук'эй тынпынчивын к'эргычьайпэчгын эмрэтлемн'э н'аргыногты.
Н'аргын ныгаляск'ычатк'энат э'тъянвэн пылвынтольэвыт, рымагты-ым мимыл нывытрэтк'ин, мимлык нывйилетк'ин инъыкин йъйык'.
Гым напак'атлытвайгым ынкъам нинэгитэйгым мимлычыку выйилетыльыт йъыт.
Ынк'оры-ым вээм эвытрыкэ нъэлгъи, нак'ам вэнлыги, мури э'тъянвыеквэ нылемури.
Э'тъян вээмык о'мын' вальын, н'ирэче вэчьым о'мын'.
Вэчьым вай ин'к'ун кыткытык ыматык мэчынкы нытван, — эмк'элелвынэ гым тивык.
Э'тъян мытгалян.
Вылгилумкык'эй галягъэ, ынк'о — огородыт, о'птытъар ярак'агтэ, ръэтгалян.
Ръэтагтачгын рывэрэвэты нытвак'эн, ынкы ранъав н'ырок' энан'ковлёрвыт, Победа ынкъам лым н'ирэк' ковлёрвыткольыт.
Энан'ковлёрвыткынык вэчьым торпыръё к'ырэвытрылк'ыл нытвак'эн: энан'чанлячыко тэючгыт нын'атвак'энат, ковлёрвыгточгык челгыманэглозунгыт.
Вачак' ынк'энат лозунгыт амйъагалята калевэтгавык тылвавынат.
К'ол ковлёрвыткольын гэмпэлин, к'утынэ-ым нэнъатчак'эн галяльын поезд н'атвагты ынкъам ковлёрвыгточгык нинэнрэтк'ин.
Ынан нэнанвэтгаатк'эн ковлёрвык таёчгыткынык вакъотвальын н'инн'эвыск'этк'эй.
Ръэтгалян рымагтык нэмэ вытрэтгъэт огородыт, ярак'агтэ — игыр-ым ымыльо мэрынрэ нытак'энат, поезд нывэлын'огъэ.
Рай рак'станцияк мури мытынвил.
Ынкэкин нынны гымнан лён'калевэтгава, мин'кыри к'ун мургин вагон ынанъяален'к'ач нытвак'эн, гымнан ытръэч рай челгыквыяран'ы Багажная контора нинэльуйгым.
Гым тычимгъук: ынан эквэтык поезд станциякэн нынны тыракалевэтгавн'ын, мин'кыри к'ун ынкы мургин вагон вокзалык ярак ранъав рэнъэлы.
Виин гым тарычгатык, тилкымъетык ынкъам акватын'ок мгоё пын'ылтэл тычемгъон'н'огъан.
Ынк'оры нэмэ тытъэраткон'н'ок, ыныкит-ым ынк'оры нэмэ тытлепык —к'ытлыги энмэч мынгытычьэты гэнъэтлин ынкъам гым ымэнъын'эт гэйылк'этигым.
мынгытычьэты гэнъэтлин ынкъам гым ымэнъын'эт гэйылк'этигым.
К'эргычьайпэчгыт гэнрултэтлинэт, к'эргычьэпы нык'эргъак'агнэтк'эн тиркытир.
Гивытэгнынин айкол нылгинымэльэв гангытамавлен, ытлён-ым чинит эвыча нывакъотвак'эн ынкъам мургин тылетумгыт нэнанвэтгаатк'энат.
Тылетумгыт а'ткэвма ныроссэвэтгавк'энат, ынк'эн моргынан еп айвэ н'алк'эвма мытвалёмын.
Гивытэгын, гым ынкъам мурык вэлеркылельыт тумгыт еп чывипыт кэливытгыр акваттагнэты поезд вокзалеты гэлк'ынмури.
Моргынан н'атвавакан'ынвык ченлет мытытрилынэт, н'аргыногты мытынтомык ынкъам ынкы мытынвэтгаатын'онат тумгыт.
Вагонык к'онпы нырэк'инэт эквэтыльылк'ылти.
Вагонгыепыльэты эймэквъэт н'ирэргэри — мэлн'ирэк'к'ликкин мынгыткэн парол гэвэльын к'лявол ынкъам мэлн'ирэк'к'ликкин гивильын н'эвыск'эт, нылгиныгтин'к'ин аны.
Рыкалыровма билетыт, к'ляволя пынлёнэн вагонгыепыльын:
Жёсткий — купированный?
Ии, к'эйвэ жёсткий — купированный, — ивнинэт ытри вагонгыепыльа.
Тургин н'ырок'ав купэк вакан'ынвыт.
Рай иа'м малалван' ныпэрак'энат ынк'энат о'равэтльат.
Рай ымы ынин иръын, н'эвыск'этин к'эргычеръыпэральын гыргочеръын, пэракалетъоля энанаймыск'авъюуё чен'ыл — рай ымыльо ынк'эн малалван' ныпэрак'эн.
Вэчьым к'улинутэльыт, — иквъи Гивытэгын.
Катам акваттагнэты мури н'аргын галк'отытваморэ, ынк'о вагонтытлык к'ача к'отытвама нинэк'улильэнмури тумгыт, пыргуккъэлитэ нэналевалыткоморэ.
Аны гатан'ынтыяатленат ынк'энат н'ирэк' к'улинутэльыт, вытку вакан'ынвэты к'ытык мыткэтъонат.
К'ытлыги чеэкэй купэчыко мытрэлегъэ, вай ытри мургинэт тылетумгыт катам Хабаровскатагнэты.
руссильык.
Ытлён нэмык'эй а'ткэвма нывэтгавк'эн, вачак' аны коргэты к'онпы н'авъанэты а'ткэвма тывъёт вэтгавыт нинэтэнкэвн'ык'инэт.
Ыныкит ыргынан лыги нэтчын, энмэн н'от мури Гивытэгын— лыгъоравэтльаморэ, ынкъам вай мури Лыгъоравэтльанотагты нырагтытыляморэ, ытри како н'ан иа'м гиничгытэтлинэт.
Ыргынан ынн'ин нанъынвэтгаатыркынат вэчьым ымы рагтытыляльыт марсыльыт.
К'эйвитык, ытри аны колё нывэймэнк'инэт.
Ванэван йъарат унмык нырэпэгчин'энн'ынэт, ин'к'ун эвнэнъээвкэ ы'нынтымык.
Профессорэн аны тан'кувчемгъолылят, нылгиныпытлин'ъэв ытлён нырэмыннун'к'ин.
Ытри н'ирэргэри ванэван ныкоргычьатынат.
Лыгэн вай ымы моргынан ытри тэн'у мытытчынэт.
Вачак' вэнлыги тан'ылгалын' к'онпы ырык мачматэватгыргын, мачэнэчгытатгыргын.
Янор ынк'энагты мури нытэн'ычьэнмури, ынк'о мытк'ытрирэмык ынкъам вагонк'амэтварагты мытылк'ынмык.
Ыныкит-ым мытпэлк'ынтэт, мургин тылетумгыт энмэч ныйылк'этк'инэт.
Игыр-ым инъэ энмэч гымык эвыча нывэтгавк'энат.
Гым нъыръыйылк'этигым.
Вэчьым вай мургин пагчен'гыргын юргыльу лын'ыркын, — нивк'ин профессор.
Аны ынн'э э'э'ткэ.
Н'от нымэльэв мури мытльувылгытку.
Моргынан гэн'эвъэнэ аны тан'ычьэты гакалевэтгавлен к'ол роман.
Ынкы Чукотка гатвылен.
Алитет нотагты гынтэвыльын?
Ии вынэ.
Алитет.
Мерси.
Ынкъам вай мури колё.
Вай мури колё аны ныпэгчин'энмури!
Вай гымык н'эвъэнэ нымкык'ин гэнумэкэвлинэт.
Н'ан ван'к'ыттайкыёт: к'орат, рыркат, умк'эт.
Чама колё ивлык'энрэт, к'эйвэ?
Орвыт?
Ии, к'эйвэ орвыт.
Лыгэн вай ынк'эн морыкагты, к'ынур лымн'ыл.
Эйгыск'ын!
Ии-кой!
Вачак' вэнлыги авэтывак' мури мытльувылгытку.
Вай моргынан тэн'вытку ипэ эюльыльыт лыгъоравэтльат мытльуркынэт.
Профессор гэн'эвъэнэ тэнн'ыткугъэт.
Вачак' Гивытэгын гымнан ванэван мыльун, ытлён гымык йылк'ыёлгыгэн'кы нывакъотвак'эн.
Ытлён-ым иквъи:
Аны вынэ ванэван гым торыкагты мъээтык.
Пууръу вай гым тымачкоргычьаркын, ин'к'ун тури морыкагты пэгчин'эркынитык.
Кэглын мурык нымкык'ин тан'ычьыгыргын варкын.
К'эйвъэм вай н'от.
К'эйвъэм вай 'н'от, — ытлён профессормэл вэтгавын'огъэ, — нэмык'эй гымнан тэн'вытку ипэ эюльыльыт белгияльыт тыльуркынэт.
О!
К'ытлыги вай ымы лыгъоравэтльат нытинэнтэнн'ын'к'инэт.
Чама вай-ым нымытлёк'энат.
Вынэ, мадам, чамъам гым гыныкы тыралымалявы.
Гынмыл чит к'эглынангэт гыт нычимгъуйгыт.
Ванэван мури айватльамэл мытлёльо мынит, ванэван ырыгмил мынтинэнтэнн'ын'.
Мутлык пууръу мурык увикик чьымимыл, эмк'итыльэ тэкичгэ мури нытэйн'энмури.
Вынэ иа'м гынан мури тэнн'у лын'ыткуркын, мсье Гивытэгын.
Этъым вай гыт чимгъуркын, ымыльо вараттэ тан'ыннаны пэральыт?
Вынэ ванэван, мсье Леерлинк.
Ванэван моргынан ымыльо вараттэ тан'ыннаны вальо мынылгынэт.
Ытръэч вай ванэван нотавакан'ынва вараттэ алван' нынпэравнэнат.
Ымы варат ванэван к'онпы ыннаны нытван.
Вай-ым варкын ынн'ин вальын вагыргын, рыпэт ымы въиткучитыльыт вараттэ армаварато, тагнымытвальо нынъэлк'инэт.
Иа'м ынръам этнографияйпы политикагты ялгыркын?
Гыт-ым опопы этнографияк рэръэченн'ырк'ын, ин'к'ун политика авнатвыка?
Аны рай ръэтйивн'ыт.
Ынкъам ин'к'ун ынн'ин иткэ нитынэт, гым ы'ръэ вай, к'ынур вытку тыгъевык ынкъам тивык:
Ам, тинъыгъевык!
Белгияльа гым инъыгъевыльу нэлгыгым, Гивытэгын-ым, аны колё к'ырак'ыльын, иквъи:
Ы'лёгъявэ!
Пэтле рай иа'м белгияльыт н'ытогъат.
Вэчьым вай ин'к'ун гым арычга иниргин'кы авнакэргыпка митык.
Гым йылк'ыёлгыткынгыпы тыпин'кук ынкъам тымн'ылён Гивытэгын:
Ы'мто, мсье Гивытэг!
Вынэ а'ткэвма.
Вэчьым ынн'ин нытвак'эн а'лёчелгын этнографиямузейык.
Ыныкит-ым а'лёчелгын чимгъульу нъатван, вэчьым н'ан н'ъакоргычьаркын.
Нъакоргычьаркын, ин'к'ун ыныкагты пэгчин'эркыт лылепыльыт, ин'к'ун гыюлетык ырыкагты винрэтыркын.
Чамъам вай э'лючит лыляпыльэты э'тйивчиткыльинэт.
Гайъарантатэгым?
Вынэ аны малтан'ынпыначгыт.
Како вай!
Вынэ Клодин еп к'ырымэн ынпын'эв.
Ымы Морис еп наройвык'эн.
Ынин нынны Морис?
Ии.
Тэнтылетумгыт, вэчьым.
Пытк'ылым ыныкит вай рэк'у иничгытыльу эгитэкэ нэнъынтыркынимык.
К'ынвэр вай гым к'онпы ынн'от тычимгъуркын: рай малк'онпы нэрэтэйы лигн'ыркынимык, к'эйвэ к'эглынангэт мури мытэюльэркын.
Вай-ым ырыкэгйит лыгъоравэтльат чемгъотайкыёт, айгыск'ылымн'ылкэн о'равэтльат.
Лыгэн тан'к'онпы рывэтгаанма тан'ванэван ы'нынтыяатын, энмэн вай мури лыгъоравэтльаморэ.
Этъым рай к'ылгилюу нэлгыркынэт нэлгиръыт.
Моргынан-ым мэнигиръыт мытъяаркынат.
Вынэ мачыргынан.
Вынэ гытгытэ к'ытваркын.
К'онпы лыги к'ылгыркын, мэн'к'о ытри етгъэт.
Н'ээк' к'онпы лыги тылгыркын, — этчывъентогъэ Гивытэгын.
А'мын этъым мынгытъылён'эт мытрэгйимн'ын профессор гэн'эвъэнэ.
Вэлер киткит ырыкагты мынынлымалявын пролетарский интернационализм.
Мэй, — мачкапчачеты тивын тумгытум, — вагонгыепыльын мынивын, ин'к'ун к'олекупегты ы'нынъялгытанмык.
Рай н'энку.
Рай мэлн'ирэргэри ынк'о рэмпэн'ыт.
Ытри ытръэч Свердловсктагнэты нылек'инэт.
мынивын, ин'к'ун к'олекупегты ы'нынъялгытанмык.
Рай н'энку.
Рай мэлн'ирэргэри ынк'о рэмпэн'ыт.
Ытри ытръэч Свердловсктагнэты нылек'инэт.
Вынэ эвэймэнкыльу мытрапэрагъа.
Аны ванэван мырэгынтэвн'ык.
Пууръу рай мынивынэт, энмэн, ин'к'ун ытри эвнэнэкэвкивкэ.
Вынэ вэнлыги нэрэлкылмык.
Мурык пууръу к'утти н'энку рэн'элк'ивн'ыт.
К'онпы вэты лыги лынъёлк'ыл — мури н'утку этынвыморэ.
Ынк'эната мури ырыкагты вэймэнэтыльылк'ылмури.
Вагонык — ымыльоморэ ыннаны тылетумгымури, мурык-ым ымнотак.
Валёмыркын!
Вай ытри рэмкыльыт.
Чама к'эглынангэт тэнрэмкыльыт.
Мачынан, — вэтгыры гым тытвак.
Аны нурэтылемури.
Молотов, Свердловск, Омск, Новосибирск.
Вэтгыск'ык пууръу н'эгти вытрэтгъэт; ынк'о н'эйык пууръу чивтыск'ын, илылк'ык тын'эльыт ёмромкыт.
Мури Западно-Сибирский вэтгыск'ыеквэ нылемури.
Мургин тылетумгыт тан'эмырак'эты ныпэгчин'этк'инэт: Европакэн ынкъам Азиякэн границагты, к'олекупэк тыляльэты мачынпыколхозн'авыск'атэты ытлён — Герой Социалистымэгчератык, Сибирь-ваамкэн о'ралван' рыпычьычаквыргэты.
Моргынан тан'ымыльо ырыкагты нэнатвыморэ, нинэнльун'энмури нутэкэлик, мин'кыри Иртыш-ваам айвачын'к'ачагты рыпъултэвык, Казахстанык чемычгайылк'ыеквэгты.
Аны профессор ынкъам ынин н'эвъэн нылгинымэльэв ныпалёмтэлк'энат.
Ыргынан мургин майн'ыстрана иничгыту нылгык'ин.
Пытк'ы майын'кы ытри ниничгытэтк'инэт аны майн'ываратмэгчерэты,ин'к'ун ынк'эната варатмэгчера алван' ымн'аргынэн нинэтчык'ин.
Аны мури ныкоргычьанморэ, ин'к'ун моргынан морык странакэн мэйн'ыккуврэтэвыт ырыкагты мытытвыркынат.
Пытк'ъым ин'к'ун профессора ымыльо мургин тывъё нинэкэлик'ин, ынкъам Бельгиягты рагтык ынк'эн нэнарамашинкален'кэн.
Нак'ам вай мури нэмык'эй к'ынур к'онпы нырэгъюленн'ымури ынкъам ытръэч ынк'эната мури нынэкэвкивмури.
Профессор Леерлинкына пагчен'эты нэнамн'ылёк'эн Лыгъоравэтльанотанот, нэнапалёмтэлк'энат мургинэт пын'ылтэлтэ, ынк'о чемгъопэрагты малынн'от нивк'ин:
Вынъэм н'от оттырат лыгэрак пууръу, электричество н'ан .
ээкэк пууръу.
К'эглынангэт ынк'эн прогресс, майн'ы — прогресс.
Нак'ам ынк'эната Эйгыск'ын алван' нъэлыркын, поэтичность тъэрытвиркын.
К'эйвэ?
Вай ынкы гым ниничгытэтигым, ин'к'ун ынин лылет панэна кувчемгъольо ныпэрак'энат.
Гивытэгын-ым нивк'ин:
Вынэ вэлынкык'ун.
Ымы апоэзияка мури мытратва.
Ынк'о к'ытэк'эй авъеткынка вак, нымэльэв иквъи.
Ынн'энвальыпоэзияка.
Вай тылетумгэ э'к'у нылгык'инэт тылечьык'эйъытвыт, ин'к'ун вай нымнымык тэлен' энмэч уйн'э эн'эн'ыльыкэ.
Вынэ к'эйвитык ыргынан прогресс лымалё нылгык'ин.
Вачак' ыргынан к'онпы тан'ычьэты пэтывагыргын ныгитэк'ин, мин'кыри к'ун ынк'эн пэтывагыргын ыргынан рай ченэтпэральо, поэтичныпэральо нылгык'ин.
Мури-ым коргавыльыморэ, ин'к'ун ынк'эн пэтывагыргын энмэч уйн'э, ырыкы ныпэраморэ эчичевкыльу, ин'к'ун цивилизацията ымвагыргын прозальо нинэтчык'ин.
Аны вай к'ывалём, профессор, — арак'ырак'авн'ыкэгты нивк'ин Гивытэгын.
Ымъым вай к'ырымэн марынравъэгыргын, ыныкит тан'ытвык.
Вай ынк'эната моргынан к'эглынангэт лыгъэк'у пэтывагыргын.
Поэзия-ым моргынан элвэльинэк мытльуркын.
Ынк'эн поэзия моргынан тайкаквыргык н'аргынэнагты, пэтывагыргэты, мургин варат гыюлетык, лыгъоравэтльанымык к'эргатыльык электричествок мытльуркын.
Электричество ынкъам поэзия тан'алван' вальыт, мсье Гивытэг.
Тан'алван' вальыт.
Мурык-ым чимгъугйит ынк'энат тан'алван' вальыт чымчан' поэзияк ынкъам пэтывагыргык, аны мэркычгыргын ынк'эн пэтывагыргын.
Этъым вай ымыльо капиталистцивилизациякэн а'ткэнъян, ынкэкин прозаизм, торгынан ынн'ик тывъё, рыялгытаркын.
Вай-ым гынан профессор ванэван к'ычичев, энмэн вай моргынан тан'алван' вальын цивилизация мытынтомгавыркын, к'ырымэн капиталистыльэн.
а'ткэнъян, ынкэкин прозаизм, торгынан ынн'ик тывъё, рыялгытаркын.
Вай-ым гынан профессор ванэван к'ычичев, энмэн вай моргынан тан'алван' вальын цивилизация мытынтомгавыркын, к'ырымэн капиталистыльэн.
Лыгэн-ым вай ынк'эн профессора ванэван ныратвыгнэн.
Вачак' Гивытэгнынэ энмэч рытгэваннэн, энмэн ытлён ванэван нырак'ырак'анн'ын.
Ытлён нивк'ин:
Вай варкыт н'ирэк' буржуазный национализмыт, национальный чермын'атгыргыт.
К'ол калырогты чермын'атгыргын.
Ынк'эн вай моргынан чеэкэй эк'у мытылгыркын.
Вай-лым к'ол национализм варкын.
Вай о'равэтльан нивк'ин, энмэн ытлён ымыльоваратэн тумгытум, вачак' ванэван ипэ ынкэкин варатэн армагыргын пэгчин'у нылгынин.
К'онпы нак'ам пэгчин'у а'к'аян рэк'э рулыльыт ынкъэнат вараттэ, ръэнут вай ырыкагты гэчимгъутэйкивылин.
Профессора раммынон'эты рыгырголявнэнат мынгыт ынкъам э'тйивыльыт мын'эпчигъэт.
Гымнан тыпчен'инэт тылетумгыт.
Тивынэт, энмэн мури Гивытэгын пылыткук университет ынкъам к'онпы рагтык Лыгъоравэтльанотагты, моргынан мыкын' поэтическъиттъыт мытраяркынат, кытк'онача прозаильын автомобиль.
Мури Красноярскагты ныпкиттылемури.
Гым чоттагнык, к'эргычьык к'ача нылк'отытвайгым.
Гымыкы эймэквъи Гивытэгын.
Ынан энамн'ылёгъэ:
Иа'м ынк'энат бельгияльыт францияльымэл нывэтгавк'энат?
Мин'кыри к'ун ытри айвачын'к'ачайпы.
Иа'м-ым?
Мин'кыри к'ун айвачын'к'ач Бельгияк ымыльо Францияльымэл нывэтгавк'энат.
Уйн'э бельгияльэн чинитйилыйил.
Вай к'эйвэ?
К'ымн'ылё чинит ытри, эвыр алымалявка риты.
Айвачын'к'ач Францияльымэл, айгыск'ын'к'ач-ым Фламандыльымэл нывэтгавк'энат.
Фламандыльымэл?
Ии.
Ынк'эн рай малголландыелыел.
Вынэ к'ырымэн.
Ытри францияльымэл нывэтгавк'энат.
Этъым айвачын'к'ач Бельгияйпы ытри.
Льеж н'ан малайвалын'к'ач.
Гивытэгын тэнн'ыткугъи.
Вай гымнан малымыльо тавалёмын.
Ыргынан мури нытвыморэ.
Рыпэт тымэчекэвкитык.
Мачыргынан чинит ытри нэкэвкитынэт.
Вай мури ванэван ырыг рээн вама мынлыгэвэтгавмык.
Вынэ ванэван.
Аны вай ыргынан нытан'ытвыморэ.
мури
о'равэтльамэл мытпэраркын?
Ванэван.
Игыр тан'ванэван ы'нкэтъон мэн'к'окэнаморэ.
Лыгэн ынн'ин нивк'инэт, энмэн мури тан'ъаачегморэ.
Ытлён рыпэт иквъи, энмэн мури ынык льежстудентык тан'ын':
Како н'ан!
Ии, вай мэлынн'ин иквъэт.
Ытри вай мурык Франциелык инэныгйивэтыльык чекалван' нывэтгавк'энат.
Гынан-ым мин'кыри гатвылен Северный факультет?
Ытръэч тивын, энмэн гым н'энку нырэгъючечн'игым.
Ы'мтъом?
Вай-ым ытлён малынн'от иквъи.
Энмэн Северный факультет малмыркон' вальын.
Валёмэ?
Вэчьым, нивк'ин, ымы программа ынкы алван' вальын.
Мыркон' вальын.
Рэк'ын-ым гынан ытлён ивын?
Н'ан аны ытри амыргынан нывэтгаквылгык'энат.
Гымнан ванэван мивынэт, энмэн тывалёмыркынат.
Ии.
К'эйвэ.
Аны иа'м гытгытэ вай.
Лыгэнитык ымы гыт ынкы рээн натвыгыт.
Н'ан мин'кыри к'ун-ым Гивытэгын ванэван Северный факультетык ныкэлиткун.
Ынан математический нинэплыткутылек'ин.
Мургин-ым тылетумгыт нычимгъук'инэт, энмэн лыгъоравэтльат к'олефакультетык а'к'акалеткон' ынкъам ынк'эната ырыкы ынкъам к'олеайгыск'ываратэты янрафакультет гантомгавлен — мыркон' вальын.
Ынкы ы'лё ынк'эн моргынан вэтгаво люн'ылгэ, эргатык-ым гымнан профессоргыпы тымн'ылён'н'он Льежкэн университет ынкъам ынкы рээн нэнатвэгым ыныкагты Ленинградкэн.
Гымнан ыныкагты тытвын, энмэн мурык факультетык ванэван амайгыск'ывараттэ нырэгъючечн'ынэт.
Ырык рээн ымы рэгъючечн'ыркыт к'утти студентыт — лыгэн ымыльо айгыск'ываратнымытвагыргэты пэгчин'этыльыт.
Чама тивын, ыныкит к'ол мэн'ин эйгыск'ыльын элвэльинэк рэрэгъючечн'ы — алвафакультетык нырэгъючечн'ык'ин.
Вай тэнмычьо тылгын математика факультетык рэгъючечн'ыльын Гивытэгын.
О!
Вынэ колё вэймэну пытк'ы тылгын'н'огыт.
Гымнан чинит к'онпы нэналвавэгым гыюлетык математика.
Валёмыркын, Клодин, мсье Гивытэгын к'ытлыги математик!
Китак'ун, студент, к'ынльун'эт гынин матрикул.
Мин'кыри гыт ныкэлиткуйгыт?
К'эйвъэм вай ынк'эн чама мын'эпчин, чама-ым вэнлыги, ин'к'ун ы'нтанлымалявынат гымнин тывъё.
Гивытэгнынэ зачётный книгак'ай йытонэн ынкъам профессора гитэнин.
Аны качьарэты ынан рыпэтгавэты нинэнльун'этк'инэт мытлын'эн рылгыт ынкъам нивк'ин.
Отлично!
Отлично!
Хорошо!
Нэмэ отлично!
Ынкы вулк'ытвик моргынан мытытвын'н'огъан Хабаровск.
Гымнан тыкэтъон: Хабаровскык музейык варкыт о'птытъар гымнин нымтумгин Гэмавъенэн ван'к'ыттамэнн'ытайкыёт.
Мадам Леерлинкына кален'н'онэн блокнотык ынк'эн нынны, ынръам ынк'о рэчьэтгъи, ныгтык'эн францияльымэл кэлик вытку валёмъё лыгъоравэтльанынны.
Гивытэгын-ым мадамык к'ача нывакъотвак'эн.
Ынан ынк'эн льунин ынкъам амъянра гамгабуква францияльымэл тывын'онэн.
Мадам Леерлинкына кэлинин нынны, ынк'оры мэрынрэк'эй иквъи:
Вай эви гыт францияльымэл вэтгавык ныгъюлигыт?
Вынэ ванэван, — игыпэтгъи Гивытэгын.
Аны иа'м игыпэркын, — иквъи профессор.
Французский — отлично!
Ынкъам ынан нэмэ рылгылгын рыкалыровнэн.
Аны колё челгыльоквъэ ынин н'эвъэн ынкъам вамылкаёогты, ин'к'ун эвнэтэнн'ыткукэ, рэмыннун'гъи.
Вачак' ытлён вэнлыги тэнн'ыткугъи ынкъам мури нэмык'эй ынн'ин мытинмык, мин'кыри к'ун мачакавкэгты нытваморэ.
Яачы вытку профессор танн'ыткон'н'огъэ — аны янор нэналвавк'эн чичевык иа'м мури мыттэнн'ыткуркын.
Вачак'-ым ынк'оры аны нуръэв ытлён нивк'ин.
Како — вай!
Вачак' вай моргынан мури мытытвытык, ынн'э к'ытлыги нывалёмэгыт.
Ай, ай, ай!
Аны тан'пэрата Байкала гэниничгытэвлинэт мургин тылетумгыт.
Вай нэмык'эй ымы нымкыче н'утку тальыморэ мури к'онпы к'эргычьэты нытлеммури.
Н'эйиквит, лымынк'о нутэск'ычыкукин ръэттэ, ранн'элёвъёт кытыйга эйычгит, тыленэн'ъэтвыг, ыяан'агъеквэт.
Катам пылвынтыръэттагнэты эйычгин ныпкирк'ин.
К'ол итгъи нывилык к'олекупэк тылельын н'ан офицер гаймыёчгыма тэгрэтгъи пылвынтыръэтгыпы ынкъам байкалмэмля аймыйыръатгъэ.
Аны ымвагон гиквичилин.
Лымынк'о рэмкэ тэлен'гырэп ныяак'эн Аны тан'ан'к'ы, священный Байкал.
Профессор Леерлинк байкалмэмля никвичик'ин, станцияк    бурятгыпы-ыннын'ыттыльэпы нинэркурк'инэт ыпатомультэ, нинэкэлик'ин Байкалгырап.
Хабаровск энмэч чымче.
Пэтле мури амъянра мытрэквэты.
Профессора начыгмык улвык, ин'к'ун ынык н'эвъэнэ вэлер карандаша ынрисованмык кэтъок'аво.
Вынэ а'к'аа'нк'атын'.
Вачак' чама э'тки рай рэк'иничгыту нэрэлгымык.
Ривыркынин'ыт рагтык.
Аны н'ан к'аат ынкы, рыркат, чукчит.
Гивытэгын иквъи:
А'мын-ым к'ырисоват.
Эченур янор гымнан тури мыфотографироваттык кэтъок'аво.
Ынан чанлячыкойпы йытонэн тэйкыткунэн' Фэд ынкъам станцияк нынныльык Ерофей Павлович тын'ачьывакан'ынвык фотографированнэнат.
станцияк нынныльык Ерофей Павлович тын'ачьывакан'ынвык фотографированнэнат.
Ынк'оры мадам Леерлинкына нарисоватын'омык.
Чывиптыкэливытгырурэмил мури тэн'илюкэ вакъотвальылк'ылморэ.
Гым олвыма, Гивытэгнынэ нэнатвык'эн, мин'кыри мадам Леерлинкына ранкалыровн'ынэнат мургин портретыт льежкэнагты томгэты чама ратвыркынэн, мин'кыри ытри гэгэк'эн'ыльэтлинэт, гумк'эн'ыттылинэт.
Мадам нытэнн'ыткук'ин ынкъам нивк'ин:
Нак'ам ымыльорык мурык тумгэ лыги — мури ванэван айгыск'эты мынрэлк'ынн'ымык.
Вай ынанайгыск'ын'к'ач мургин йъоо — Ленинград!
Аны мачынан.
Тури авынтылягты айгыск'эты эквэттык.
Вай торгынан ноездык Москва-Хабаровск льуткы н'ирэк’ лыгъоравэтльат ынкъам ыргынан тури нэпчен'итык.
Ынк'ъом к'утынэ лыгъоравэтльата торыкагты рык'эвивнин ярамэмылк'ай.
Эмъим мэмылк'ай?
Тумгэ рыльун'этыйгут нэрэнтын'ын.
Ынан к'иквынэт, энмэн тури рагтытыляма мэмылк'ай э'лерэгъи, рыпэт тъылын'огъэ.
Эмъейвэчу лын'э к'эгнэвыткы ынкъам иръык'эй тэйкыткы.
Ынан тэнуйгиръык'эй Хабаровскык к'ыркургыткы, эченур вэтык'ун фабрикагъевк'ав к'ыгтыгыткы.
Этъым аны Гивытэгын гэтэн'кэвлин мурык тылятомгэты.
Ынан ытри к'ынур кэлиткутумгыт нэнаквэтгаатк'энат.
Ытлён нытинэнтэнн'ын'к'ин морыкагты, вачак' ыныкит гым нытанн'ыткон'н'ойгым, мадам Леерлинк нивк'ин, энмэн ынк'эн тынкимылтэвыркын.
Вачак' портреттэ а'мын мэлнымэльэв рисованнэнат.
Ытръэчк'эвъылё, катам Хабаровскагты пыкэттыляма, Гивытэгын ытри профессор гытгытэ вак лываквъат.
Нэмэ елырачвын'ыльатын'огъат.
Игыр-ым ыргынан н'автомгатгыргын гэркутлин.
Профессор нытъивъэв нивк'ин, энмэн н'автомгатгыргын игыр вэнлыги авынръотавэты советвластя панэна варкын лыгъоравэтльанотак.
Тан'ванэван имыръэнут нык'ивръив алван' нынъэлын, — нивк'ин ытлён.
Ин'к'ун н'автомгатгыргын ы'нынтыяатын — оратвальылк'ыл рэмкын.
Мин'кыри к'ун нэнэнэт ытлыгэпы чымче варкыт.
Ынк'эната вэтык'ун н'авыск'атэты томгыльатгыргын алван' нъэлыльылк'ыл.
Ынк'эн к'ырым нык'ивръив вальылк'ыл.
Вынэ чамъам гым тыралымалявы.
К'эглынангэт танръотавын' н'автомгатгыргын, ынръам чамъам рыгъюлевык н'авыск'атэты тумгыльэтык.
нивк'ин ытлён.
Ин'к'ун н'автомгатгыргын ы'нынтыяатын — оратвальылк'ыл рэмкын.
Мин'кыри к'ун нэнэнэт ытлыгэпы чымче варкыт.
Ынк'эната вэтык'ун н'авыск'атэты томгыльатгыргын алван' нъэлыльылк'ыл.
Ынк'эн к'ырым нык'ивръив вальылк'ыл.
Вынэ чамъам гым тыралымалявы.
К'эглынангэт танръотавын' н'автомгатгыргын, ынръам чамъам рыгъюлевык н'авыск'атэты тумгыльэтык.
Гивытэгнынэ мачэгыпатэты нинивк'ин профессор, эннэм-ым лыгъоравэтльат ымы тэленъеп ныгъюлк'инэт тумгыльэтык н'авыск'атэты, нэмык'эй ымы к'улинутэкинэмил о'равэтльамэл.
Ытлён нивк'ин, энмэн н'автомгатгыргын игыр уйн'э лыгъоравэтльанотак, мин'кыри к'ун тан'алван' нъэлги варатвагыргын, нак'ам-ым н'автын'гыргын к'эглын варатвагыргэпы вальын.
Вай Гивытэгнынэ ымыльорык гыттапъоравэтльата лыги лынъё профессорэты нэнатвык'эн, вачак'-ым профессор к'онпы нивыльэтк'ин:
Вынэ к'ырым, к'ырым.
Аны вай ынк'эн к'ырым эк'ылпэ алван' нъэлыльылк'ыл.
Вынэ к'ырым.
Вынэ-ым микынэ ынк'эн тан'ын' лыги, мсье профессор?
Гынан, Ленинградык ымы айгыск'ын'к'ач атвакыльык?
Лымэвыр моргынан, лыгъоравэтльанотак чинит мэйн'этыльымури.
К'эйвитык этъым моргынан ынк'эн тан'ын' лыги: вай н'автомгатгыргын к'эглын мурыгнутэк игыр уйн'э.
Вай гыт ивыркын, йъарат нык'ивръив ынк'эн вагъэ?
К'элюк'-ым!
Вай-ым ынн'ин мургин варат тан'ытвальын!
Мин'кыри к'ун мури социализмэты катам первобытнынымытвагыргэпы мытнъэлмык, катам воск'ынымыгвагыргэпы.
Лыгэн ымыльыформацият мытгалянат, ымы игыркин тургин яаё, мсье профессор!
Мин'кыри к'оо нъыплыткунэт елырачвын'ыльыт, ыныкит мадама ытри аянотк'ъока нъынтынинэт.
Ытлён иквъи, энмэн ынан тан'гэмо, ръэнут ынк'эн обществокэн формация, эвыр-ым ыныкит ыргынан н'авыск'атэты томгыльатгыргын, натвыркын, ынан ытри рэвинрэнн'ынинэт Ытръэч амыргынан н'эвыск'этэ,— иквъи ытлён—лыги томгыльатгыргын.
Ытлён иквъи, энмэн н'автомгатгатгыргын э'тки.
Мури вэтгыры мытытва.
Ынин мадам иквъи, энмэн н'автомгатгыргын Лыгъоравэтльанотак гатвален, мин'кыри к'ун эйгыск'ыльыт эгъюлк'ыльинэт нипъэв тумгыльэтык н'авыск'атэты.
Лыгъоравэтльанотак гатвален, мин'кыри к'ун эйгыск'ыльыт эгъюлк'ыльинэт нипъэв тумгыльэтык н'авыск'атэты.
Аны ынн'э анн'эно инэлгыкэ, — иквъи талгъэн'ырамыннон'эты ытлён, — ынн'э гымыкы э'э'ткэ.
Вынэ чекыяа, гилчыку, к'ивъечыку нымытвальын к'лявол нымэльэв а'катомгыльатын'.
Алван' линлин' вальылк'ыл.
Лыгъоравэтльанотанот-ым панэна эйгыск'ык ынкъам мадам иквъи.
Морис к'эглынангэт ивыркын — н'автомгатгыргын еп лыгъоравэтльанотак варкын.
Ынк'энагты рыпэт ымы профессор иничгытэтгъи.
Ынн'э, Клодин, — иквъи ытлён.
Ванэван ынк'эн эйгыск'э.
Н'автомгатгыргын ымы тэленъеп омнотак гатвален.
Ванэван ынк'эн гымнан мытвын.
Рай Гивытэгын иа'м галгэкачьаравлен.
Ытлён иквъи:
Эвыр-ым, мадам, гынан к'ляволтэ ратгэмавн'ыльо лын'ынэт н'авыск'атэты тумгыльэтык, тратвын'ын кутыргин н'ирэнн'инн'эвыск'этин чимгъун.
Ытри вынэ гынык чекалван' нычимгъук'инэт.
К'утынэ Ленинградык гымнин тумгытум а'тчаркынэн, к'утынэ-ым гым Въэн'ык ринэнрынгиивы.
Этъым ынк'эн мэлытръэчтэгын елырачвын'гыргын.
Энмэч Амур-ваамкэн увэйычгит нывытрэтк'инэт.
К'утти тылетумгыт энмэч о'ратытлеты мурык купэк к'ача ныгаляк'энат.
Мури нэмык'эй мытакватын'о.
Тылетумгэ аны тэн'имырэк'э нивйивымык.
Моргынан ытри нэмык'эй.
Айпын'н'ок чен'ыл гымнан ынкачыкойпы к'ол лыгъоравэтльакнига тыгтогъан ынкъам тылятомгэты кэтъок'аво тыйылгъэн.
Ынк'эн гымнин елыльатъёт Пушкинын стихыт.
Аны тылетумгэт к'авэйыръэты гакачьаравленат.
Гивытэгын иквъи:
Вай-ым н'от.
Вачак' гыт чит к'олекупэгты гынтэвыркын.
Кэтъоркын?
К'эйвъэм ыргынан ымыльо гынин мынгытъылён'эт тывъё навалёмын?
К'элюк'-ым навалёмын!
Вэлер-ым к'улиръэнут.
Вэлер ымы ынк'эн.
Гыт чинит иви, к'онпы лыги ленъёлк'ыл, мэн'коры ытри етгъэт.
Вынъэм ыргин страна ымисторияэпохак морыкстранайпы пэлятгъэ.
Эвыр ынкы гымнан нэмэ ытри тыльунэт.
Ытри ковльорвычыкогты нывакъок'энат.
Ыргынан нэмык'эй мури нэльумык ынкъам мытлевалытковылгымык.
Ытри рамкыльырагты Амур эквэтгъэт.
Ыргынан н'ыронъылён'эт нырэгитэн'к'ин Хабаровск, ынк'оры рин'энэн'этэ рэпэлк'ынтэнн'ыт Москвагты, Москвайпъым рарагтын'ыт Льежэты.
Муръим билеткассагты мытылк'ыт.
Ынкы моргынан мытрэгйивк'эвн'ынэт билетыт, Владивостокэты мытрэквэты ынкъам ынк'о Охотскан'к'аеквэ, Берингоан'к'аеквэ лым мытрурэле.
Гивытэгын Въэн'ык практикальылк'ыл, гым-ым лым Въэн'гыпы орайгыск'эты трэквэты, Лыгъоравэтльан'к'ачормэты, чычатнымэты, эргыпатколхозеты Эргыръон.
Ынкы нымытваркын гымнин ытлыгын, ынпыначгын Мэмыл, ван'к'ыттамэнн'ыльын Гэмавъе, колхозкэн механик Кэльэвги, Йынрын, Кэн'ъири, Гэмалк'от.
Эмк'элелвынэ гым энмэч ынкы нытвайгым.
Эмк'элелвынэ гым нымръэтъеквэ нылейгым.
Калеткорак'эргычьык нинэльуйгым н'авучитель Валентина Алексеевна ынкъам гымнин увлылячакэттык'ай Тывъар; к'олеклассык к'эргычьык нывытрэтк'ин гымнин тэлен'тумгытум, учитель Эйн'эч, ынан рай ръэнут доскак нинэкэлик'ин.
Ан'к'ачормык, кэтэм ынкы, мин'кы выквыт чемычгайыткынэты нэнанноматк'энат эйычгитэ, н'ыроргарэ а'ачека—Унпэн'эрынэ, Ринтувйинэ ынкъам лым рай микынэ алкынвы нынтэнмавк'эн к'эйъытвъэт.
Ынпыначгын Гэмалк’от ченэтрак тытлык к’ача нывакъотвак’эн: мэрынрэк’эй тэпъайн’агты уттытъул нэнарынн’ык’эн: вынэ вай тэленъеп оргоор танкавн’ыёлк’ыл, мран’к’ачпагтылгык н’ирэк’ н’ынн’ыт гэмлелинэт.
К’эйвитык вай игыр элеръуркын, к’ырым пэтле оргоор яаёлк’ыл.
К’эглынангэт руссильыт нивк’инэт.
Оргоор еп элек рытэнмавъёлк’ыл.
К’эглынангэт вынэ!
Н’ан а’ткэвма итыркын ынк’эн о’равэтльан, ыныкит ынан оргоор вытку ы’летык кэтъоркынэн.
Гэмалк’от вынэ алван’ вальын, ынан ымыльо яаёлк’ыл нинэтэн’гыйипк’ин.
Ынан рыпэт ымы еп этэн’элеръукэ, рырыткон’н’ок, оргоор рэтэнкэвн’ынин.
Гэк, аны вай н’отк’о тагн’ынн’ын ратваа, — нытипъэйн’эк’ин ынпыначгын, — о’мрын’ынн’ын, лыгэтагн’ынн’ын.
Ытлён гатгаткок паагъэ, вынынтатгъэ ынкъам льунинэт нымръэтъеквэ рагтытыляльыт ынин эккэт — Унпэн’эр ытри Ёорэлё.
Унпэн’эрынэ ныпылмэръэв н’эранмынга нинэнрык’ин майн’ык’эргычьытъол, Ёорэлё-ым гатанойгыкалеёчгыма, рыпэт вай к’ымэк нилюльэтк’ин ынинэльык гыролмакы.
Лыгэн вай мран’к’ачайпы, ынк’оры-ым н’ачгын’к’ачайпы ныкытгынтатк’эн.
Аны н’от нинэлгирэнйин’к’ин к’эргычьын — к’ынур-ым вай нинэвинрэтк’ин Унпэн’эр.
Гэмалк’от к’утгъи, тэвлянэнат эръыткынгыпы чемыръот ынкъам рэгъи ярачыковты.
Пэнъёлгык к’ача нык’итпыльэтк’ин ынин н’эвъэн Нутэн’эвыт.
Ынпыначга рэймэвнин пэнъёлгэты аны колё талянъяптагнэпы вакъоск’ыёлго итыльын ръавкыванналгын, вакъогъэ ынкъам иквъи:
Вэнлыги рай нэрэтыркын.
Нутэн’эвытынэ лыгэлнин ынин вэчепыгыргын.
Нак’ам вай гынмыл чит аны ныкоргыграпк’эн тамэнн’анма!
Вынэ опопы ынн’э авнанкалыровка, ин’к’ун ынан льунин у’вэк’учин пыннаквыргын.
Ынкъам к’ынур вай тан’апагчен’аткэгты, ытлён пынлёгъэ:
Ръэнут нэрэтыркын?
Ръэнут?
Ынн’э вай гынан лыги!
Ынпыначга матэватэты гитэнин н’эвъэн.
Вынэ вэчьым ытлён эккэк рээн.
Гэмалк’отына уттытъулк’эе рыгыткунинэт вылк’ытъулти, йытонэн к’ол, к’игылгырылгэ пиринин ынкъам койн’ычыко ёнэн.
Рыйынавык койн’ын, вай чит татлын’ыркынэн н’эвъэн, вачак’ ынръам аны тагъенчальатын’огъэ.
Нак’ам тагъенчаплыткок энмэч ак’ататлын’ын’: эккэт пыкиргъэт.
Унпэн’эрынэ ныпылмэръэв нотаск’ыткынык рытрилнин к’эргычьытъол, роляннэн рэнмык, ынкъам иквъи.
Вай мытрэтын.
Ымы мэн’ин рэк’ын люн’ивэ итгъи.
Ытлыгэ ынн’ин гитэнин Унпэн’эр, к’ынур вай ынан к’эргычьык пууръу рэннин юргытвъиттъын.
Ынк’оры ынпыначгын о’рапэнъёлгэты тылигъи ынкъам нэмэ тагъенчан’н’огъэ, ынн’э-ым вай ымы мэчынкы атагъенчака тан’этын’.
Ёорэлёна лыги: вай ытлыгын ынкъам ынинэльын а’ткэвма варкыт.
Нак’ам-ым н’инк’эй ынн’атал а’ткэвма нытвак’эн, ыныкит ытри нымаравк’энат!
К’эйвитык-ым Унпэн’эрынэ нунтымъэв нинэчеритвык’инэт плекыт; ытлыгын нытаак’ок’эн; ытльа, панэна пэнъёлгык к’ача нык’итпыльэтк’ин, к’ынур вай ымыльо нымэлк’ин.
Вай-ым пэнъёлгэпы нылгэчачаткэк’эн тотъерыркатъол.
Мэн’ин ымы епэчгин э’тйивкэ, вачак’ Ёорэлёна нинэлгэлк’ин, вай-вай аны ръэтйивчинн’ыт.
Ытлён рыпэт акавкэтын’огъэ.
Ёорэлё гынмыл чит нычимгъук’ин: вай ярак пыкиринэн’у ытри Унпэн’эр наратайкын’н’он’ын к’эргычьын.
Н’ан-ым ынк’эн игыр опопы авнатвыка.
А’мын вай ивкэ игыр ръэнут тывык, ин’к’ун ынк’эн акавкэгты ак’очеткынкагыргын авнатвака нитын.
Ынръам вай Ёорэлёна тан’ванэван ръэнут ныкэтъонэн: калеткорак эгыръылё ытлён лён’ымн’ылёта нэнтыэн, вай ръэнут тан’ычьыгыргын уйн’э.
Н’инк’эе выяннэн калеёчгын.
Ынк’оры гэпинтык’этлин ковлёкы рыватъё кэлитъул — журналкэн майн’ыкартина.
Ынк’эн инъэ Ёорэлёна челгыкалетконан’ата томгэпы рылпууръэвнин.
К’ак’а ынръам чит рытгэваннэн ынк’эн?
Лыгэн вай к’эргычьынрыльын Унпэн’эр рырынгээвтагнэпы — тан’ымыльо рытгэваннэн Ёорэлёна.
К’ыгитэгыткы анык’ун!
Ынин ытлыгын Увалягты гэквэтлин ынкъам вай ынк’оры рэннин.
К’ыгитэгыткы анык’ун!
Нутэн’эвыт ытри Унпэн’эр и’мпыгъэт амалван’пэральэты майн’ыфотографиягты.
Ёорэлёна калевэтгавнэн:
Москва сегодня.
Высотное здание на Смоленской площади.
Иквыльын ярачгын Смоленскак площадык.
Какомэй!
К’ликкин мытлын’эн парол, гымнан-ым тыпытк’ырылгынат, кытлыги вай к’ликкин ыннанмытлын’эн парол!
Инэнръэчевкэ, — иквъи Унпэн’эр, ынкъам нэмэ рыялгытаннэн рылгылгын ы’ттъыёлкэнагты рапытвэты.
Катам йъыйъытагнэты иквэльын яран’ы!
Ковльорвыт?
Гэмалк’отына нэмык’эй вай тан’ычьатэты нъэгитэнин ынк’эн картинка.
Аны н’ан пагчен’гыргын гитэк, мин’кыри вальыт турыльыт Москвакэнат ярат.
Нак’ам эймэвык ынкъам эккэк рилпык гыргочайпы лылепык э’тки, чама вай ынн’ин итыльын, люрэк’ тэнчимгъутвильу нэрэлгын’ын.
Вай рэчимгъун’ыт, энмэн к’эргычьын тантайкын’.
Вэнлыги нэрэтын, ынн’э ынан ръотавнэн, к’эргычьылёчгын.
Вынэ н’от ванэван ейвэчу эк’ылпэ нырэлгыгнинэт эккэт.
Вай-ым картинка.
Ыныкит ыргынан ытлыгын вэймэну нэнъылгын, мэчынкы нэнъырэтын ынкъам нэнъынльун’этын.
Нэгитэйвыркын, к’ынур ытри н’утку амыргынан.
Игыр како ынпыначгын Гэмалк’от алван’ чимгъуркын.
Ымы н’эвъэнэ, ымы эккэтэ нылгирэнльун’энн’ык’ин ынк’эн Москвак тайкыё майн’ыльин’ын тан’пэрарайн’ын.
Нутэн’эвытынэ рыпэт умнин о’рытлыгэты н’инчьэн экык.
Нак’ам вай ытлыгын панэна нанн’энатвак’эн, ынкъам ынк’эната Ёорэлё айылгаквъэ эймэвык ыныкы.
Нутэн’эвыт пэнъёлгэты к’ытгъи, ин’к’ун ынпыначгын эвнэчимгъукэ ынн’от нитын — энмэн ымы ытлён эккэк рээн; ин’к’ун тан’амынан ройыръык авнатвака нитын.
Картинка-ым ынан этъок’айк’ын, ынпыначгын н’ыток, рэгитэгнин.
Лымэвыр вай эвыр ытлён нэмэ ракоргавы ынкъам анн’энкыльо рэнъэлгъэ.
Гэмалк’отына лыги, энмэн рай Москвак игыр нылгэнэквык’эначгыт тотъярат нэтэйкыркынэт.
Вай ынн’ытэк’ нымнымэты гэрэтлин кино, ынкъам ынкы Гэмалк’отына льунин к’ол ынн’ин вальын тайкыё яран’ы.
Ынк’эн ярачгын еп эплыткукыльин, чама-ым экранык ынк’эн йъарат ныйык’ъэв галяск’ычатгъэ.
К’ликкин ыннанмытлын’эн парол рапытвыт?
Чамъам вынэ, ынкъам Гэмалк’от рыпэт матэватын’огъэ.
Чама ынк’эн тывыркынэн Унпэн’эрынэ.
Вай к’эйвэ имырэк’ын нъивын игыр Унпэн’эр, энмэн рай митиврэльылк’ылмури, — вэнлыги ытлыгын к’ырым нъалымалявын, ынн’э вай гэлгигытъэвлин.
вынэ, ынкъам Гэмалк’от рыпэт матэватын’огъэ.
Чама ынк’эн тывыркынэн Унпэн’эрынэ.
Вай к’эйвэ имырэк’ын нъивын игыр Унпэн’эр, энмэн рай митиврэльылк’ылмури, — вэнлыги ытлыгын к’ырым нъалымалявын, ынн’э вай гэлгигытъэвлин.
А?
Вынэ имыръэнут тан’рисоватын’.
Ымы к’ликкин мынгыткэн парол.
Ытлён галгэнкачьараватлен вай-ым к’ынвэр вэтгавымгольа ытлыгэ.
Ынк’эн к’эглынангэт ынн’ин вальын яран’ы.
Высотное здание!
Н’инк’эе ынк’эн ынн’ин коргэты, качьарэты тывнэн, к’ынур вай ынан — лыгъоравэтльапионера Ёорэлёна — гэтэйкылин ынк’эн тан’пэраярачгын.
Высотное, — пытк’ытвынэн ытлыгэ.
Мытлын’к’авклассык яврэна рэкэлиткугъэ, вачак’-ым нымэльэв росэвэтгавык еп эгъюлеткыльигыт.
Ёорэлёна ынн’атал ы’лгу нинэлгык’ин ытлыгын; Гэмалк’от колхозык ымыльорык ы’лгу нылгык’ин.
Вачак’-ым машинкалеё вэтгав Ёорэлёна ванэван мэтиву нылгынин.
Вай-ым ытлыгын к’ол нитк’ин нэмык’эй ныръэчетк’ин, Ёорэлёна-ым ымыльо эгыттагнэты калевэтгавъё — тан’ымыльо кувчемгъовты, к’эргавэты, к’эглынангэт вальын.
Вынэ к’эйвэ высотное, — мэрынрэ, нак’ам вэтгычемгъовты иквъи ытлён, — Вай н’утку ынн’ин гэкэлилин.
К’этэв вай Нутэн’эвытынэ к’амэтванвы э’йн’эвнинэт.
Ымыльэты ройыръын чевтычайпавъёлгык гыролмакы вакъогъат, эккэтэ рилк’унэн’эт нагтонат.
Ытлыгыт тэленъепкинэмил эрилк’унэн’кэ нык’амэтвак’энат, ынкъам Гэмалк’отына к’онпы тэнн’у нинэлгык’инэт ынк’энат к’амэтванан’ат.
Вай-ым ымы игыр, ыныкит ынан льунин Унпэн’эрынэ аткэвма горгыпъё эръэтъул, эрэтыльын к’амачыковты, ынпыначгын коргавтанн’авэты иквъи:
Вэлер янор нъэгъюлетын.
Вачак’ Унпэн’эрынэ к’ынур вай лён’валёма рыннин.
Ынан нунтымъэв пынлёнэн:
Ы’мто, мин’кы к’эргычьын мынтэйкын?
К’ынпааквын аны ынк’эн тывык.
К’ырым яран’ы к’ынэквын.
Э’тки вуск’ымчыку тъэнк’эркын нымытвак.
Ынкы лыгэн чинит чимгъугйит к’ынымытва.
Н’утку-ым гым этынвэгым.
Вэнлыги-ым вай э’тйиквъэт.
Ёорэлёна аны колё ынинэльын ейвэчу нинэлгык’ин.
Мачвэчеты гэтама ытлыгын, ытлён иквъи:
Нак’ам вай правлениельо итыркын!
Ыныкит Унпэн’эр рантоа, гым ынык рээн трэквэтгъэ.
Вай ынпычьэ ытлыгын э’к’у лын’ыркынин, лымн’э-ым н’инычьын рыгъюлевнин?
Ытлён этчывъентогъэ ынкъам мачонтымын’ иквъи:
Лыгэнитык аны рэк’ыркын, Унпэн’эр.
Вай гынан лыги.
Ыннэн патгыргын ёрок тайкыёлк’ыл, к’ол-ым — ярак.
Мин’кыри-ым льэлен’кы ратваа?
Чьачан’анма рэк’итывъиэ.
Мин’къым ынк’эн лыгэрак к’эргычьыт нытэйкык’инэт?
Ратомга тэнн’у нэрэлгыгыт!
Н’ан Атыкын экык — студент, вачак’ ванэван тымн’элыгэрак нымытвак нычирмын’этын.
Ак’эргычьыка нытвак’эн.
Ыныкит к’онпы н’утку нъанымытван, вэтык’ун ченэтрак к’эргычьын нъайпаннэн.
О’равэтльан к’ырымэн пипик’ылгын: к’ырым воск’ырачыко атчытвальылк’ыл.
А?
К’икви, Унпэн’эр!
Нам авъеткынка варкын?
Гэмалк’от эймэвыск’ычетгъи к’эргычьэты.
Ёорэлё рыпэт выенток паагъэ: вай ыныкит ытлыгэ раткыялгыгнэн к’эргычьын — лыгэн ынкы ымы тайкыёлк’ыл к’эргычьын рэчимиръэтръуэ.
Ынръам ытлыгын люур иквъи:
Мачгынан.
К’ытэйкыгын.
Ынк’о ытлён нэмэ торвын’ыск’эквъэ.
Нутэн’эвытынэ румкэвнинэт чайкойн’ыт.
Тан’валёмын’ н’аргын тагъенчальын ынпыначгын, тан’валёмын’ кытоттык гатгаткольын.
Энмэч вай гивин’ит пэтле рэнъэлгъэ Гэмалк’от колхозык правленияльо льотагнэпы.
Правлениета ытлён колхозкэмэттъык завхозо итыйгу рыннин.
Колхозкэн председатель Вамче ынкы иквъи:
Моргынан гыт, Гэмалк’от нымэльэв лыги.
Моргынан эпэгчин’эткэ мэчынкы гыныкы ынк’эн мигчир мытрэйылгыт.
Вай-ым ымколхозыльэн гаймычьын — колхозвагыргыкэн колё яагты вальын.
Ытръэч гыёльоравэтльагты, гыепыткъоравэтльагты гыепынвы танйылын’.
Гэмалк’от вэтгыры вагъэ.
Янор вай Гэмалк’от нымачайылгавк’эн: люрэк’ аны а’ткэвма ратва.
К’этэв колхозкэн счетовод Рочгын’а.
Ыныкит Арочгын’ака, Гэмалк’от тэленъеп а’ткэвма нъатван.
К’этэв-ым гытамыльа Рочгын’ана ымыльо колхозкэн имыръэнутэт гаймычьыт гарылгыленат, ымыльо ынан гэкэлилинэт кэлитъулык.
Анъым гаймычьын ынн’ин мыкэльын, рыпэт ымы тэлен’ нымэтынва ынн’ин мыкэльын ванэван нычимгъунин.
Эмнун’кы мэйн’ын’элвыл; увэрачыко мэчынкы мыкэльын тэкичгын; ан’к’ачормык нъомрыоккататвак’энат к’эйъытвыт; рэпалгыналгыльыт лыгъитвыт эквыытынэнатрэтъёлгыткынык; колхозтамэнн’ырак механикык Кэльэвйинэ о’птытъарачгыта к’элпэртылячьыт.
Ымыльэты гаймычьын ак’арылгын’!
Аны майн’ыгаймычьын гыйипыркынин Гэмалк’отына, аны колё гаймычьыльын колхоз Эргыръон!
Колхозыльа-ым а’мын к’эглынангэт Гэмалк’от нэльуэн.
Ынан ымыльо мигчир нымэльэв рылян’н’онэн.
Ы’ттъыёл ынк’эн тылечьыткульэ нэлгэлгъэн: тылечьымытк’э тэнмычьыгъет пынрын’н’онэнат.
Ынпыначга рай мэн’к’о валёмнэн, мин’кэмил мыкэльын мытк’ымыт нэнаяак’эн тылечьэ ыннанкилометрык, ынк’оры ымыльорык тылечьыткульэ ыныкы тывъёлк’ыл, рэк’ык наяагъан гамгалитр.
Пэтле лым вай турыльын к’ол чимгъунин:
С.
ымыльо гыннин’н’ыттыльыт ивнинэт, ин’к’ун ыргынан ы’нынпэлк’ынтэвыркынэт чекот.
Янор-ым к’утти тылечьыткульыт ынкъам гыннин’н’ыттыльыт чит н’ынван’эръогъат, рыпэт чит председатель Вамчена а’тъевын’огъат.
Ынк’оры-ым нак’ам валёмгъат ынкъам пытк’ылым майын’кы Гэмалк’от очо налгын’н’огъан.
Аны-ым тэлен’кинэтэ ак’анымытвальа Гэмалк’отына колё торвагыргын ы’лгу нинэлгык’ин.
Ытлён к’онпы нымигчирэтк’ин, нык’итпыльэтк’ин, ин’к’ун ымыльо колхозкэн кимиттъыт гытамэты нытваркынат, лыгэн вай чинит чимгъутэ нинъэйн’эчьивык’инэт к’ытлеянвыт.
Гэмалк’отына ымыльо турыльын ванэван э’нк’у нылгынин.
Вынэ-ым ы’твыткульэ, тылячьыытвыткынык кэвыльэ, ванэван к’эглынангэт тылечьын гытамо ы’нылгын.
Ыныкит ытри, к’ынур н’ан Гэмалк’от еп а’ачеко вама, кэгрилти мотлытъыръотагнэты, рочавкыёлгытагнэты нъатэвыльатыркынат, ынкы ыргынан нэнъылгэлын тылечьын, гытамо нэнъылгыркын.
Ынкъам вай ымы турыльыт милгэрти.
Ыныкит н’энъянва чинит, ванэван валёма ынпыначгык пын’ылтэлгыпы, ипэ-ым чинитувикитэ, майн’ыкэнойпы чинит увикик, лыги нэнъылгын мин’кырилы рэмкын тэленъеп ныгыннин’н’ыттык’ин!
Ынкы вай к’ырым нъэк’ытличьэтыркынэт милгэрчеритвыткук, мытк’э энаркэлек милгэр.
Тылечьыт, турмилгэрти — ынк’энат вынэ колё яаёлк’ылтэ.
Анъым вай нымкык’ин турыльын пыкирыркын лыгъоравэтльанымык!
Вай рыпэт ымы кино.
Аны Гэмалк’отына тэн’у нинэлгык’ин кино ынкъам эмк’ыныпкирык кинольын нымык, ытлён к’ымэк вай Ёорэлёмэл ныкачьаравк’эн.
Эченур-ым, ин’к’ун микынэ эвнэльукэ нынтынин.
Оттырат, Гэмалк’отына чимгъугйит, нэмык’эй нымэлк’инэт.
К’эглынангэт, оттыран лыгэрак майын’кы чама эргын’ вальын.
Ымы-ым вай омын’, пытк’ылым ыныкит панрэквыргыт тэн’эйпык витъэ.
Калеткоран нымнымык колё яагты вальын, вай-ым калеткорано итыльылк’ыл вэтык’ун оттыран, ванэван лыгэран.
Ымы вай колхозкэн правление оттырак кавын’ нытвак’эн.
Ынръам-ым нымытванвы оттырагты ялгытыльыт Гэмалк’отына йъарантатыльо нинэлгык’инэт.
Вай мургин нутэнут уйн’э умкыкыльин, ымыльо таран’ык яаёлк’ылтэ парохода ыяайпы нырэтк’инэт.
Аны-ым колё нымэйн’ывилевк’ин гэмгэуттуут.
Иам-ым ымы лыгэрачыко анымытвака?
Вай рэрэъэ — янор чоттагнэты.
Н’утку пэнъёлгын, н’утку, ранмынолгык эмыръаёчгыт уттэмыгэт.
Н’отк’оры ёрочыковты танран’.
Рэлку ээкэт нынлетк’инэт, рэлкун нынк’эргавк’эн, ныномавк’эн.
Аны вай талянъяптагнэпы лыгъоравэтльат лыгэрак нымытваркыт, игыр-ым ынръам к’утти оттырагты тагъян’ын’огъат.
йъарантатыльо нинэлгык’инэт.
Вай мургин нутэнут уйн’э умкыкыльин, ымыльо таран’ык яаёлк’ылтэ парохода ыяайпы нырэтк’инэт.
Аны-ым колё нымэйн’ывилевк’ин гэмгэуттуут.
Иам-ым ымы лыгэрачыко анымытвака?
Вай рэрэъэ — янор чоттагнэты.
Н’утку пэнъёлгын, н’утку, ранмынолгык эмыръаёчгыт уттэмыгэт.
Н’отк’оры ёрочыковты танран’.
Рэлку ээкэт нынлетк’инэт, рэлкун нынк’эргавк’эн, ныномавк’эн.
Аны вай талянъяптагнэпы лыгъоравэтльат лыгэрак нымытваркыт, игыр-ым ынръам к’утти оттырагты тагъян’ын’огъат.
К’утырык-ым лыгэрат имыръэкимиттъэ найыръатын’онат.
Ымы вай йылк’ыёлгыт.
Миргыт, ытлыгыт айылк’ыёлгыка нынымытвак’энат.
Аны вай ныгтык’эн ынпыначго вама алван’ чемгъон’н’ок, алван’ рытчык ымыльо гыролмакы вальын.
Ынн’э вай ымыльо нымэльэв нымытваркыт: ванэван ныгытъэтынэт, гаймычьыльыт.
Рак’эты лым тэгъен’ыркыт о’равэтльат?
Ынпыначгын алван’ рачемгъон’ын’огъэ.
Ынан нылгинымэльэв гитэйвынин гатгаткоё н’ынн’ылк’ыл, ынк’о н’ирэк’эв рымэгчеравын’онэн.
Ынан нэмэ типъэйн’этэ тывын’онэн, мин’кыри ратан’пэраа тэнкэвн’ыплыткук оргоор.
Ынръам вай к’элелвын унтымэвкыльин.
Нэмэ вай чимгъуу нинэлгык’ин ымыльо гыролмакы эк’ылпэ алван’ нъэлыльын.
Ынпыначгын рэмыннун’гъи: ынан кэтъонэн, мин’кыри ынык ярак нъэлгъи йылк’ыёлгын.
К’элюк’-ым мин’кыри, вай эккэт вэнлыги лымалё лын’ыркынинэт.
Унпэн’эрынэ рэннин йылк’ыёлгын полярныстанцияйпы.
Рай мэкгыпы куннин, лымэвыр рай микынэ акватын’ок Онпан’арына йылнин.
Йылк’ыёлгын ныпэтык’эн, к’эптикинэт кувлюкычьык’эгти онмыёлгыльыт, вачак’ вэнлыги никеле ныкоргык’элпэратк’энат.
Ы’ттыёл ныкитэ йылк’ыёлга ымыльо тэнлюн’ынйылк’эвэ рыннинэт.
Ынкаткынык атчьатгъат Унпэн’эр ытри Ёорэлё.
Экэвкитэ ытри ныкамаграръок’энат, ынкъам аны рэлкун пылвынтык’ак’ъата ныйыръэтк’ин.
К’ынвэр вай ытлыгын к’утгъи, авъеткынка тин’унин йылк’ыёлгыткынгыпы н’инчьэн экык ынкъам чит энмэч пириркынин ынпычьын, ынръам Унпэн’эр чинит вириск’ычетгъи ынкъам винрэннин ытлыгын йыток мэркычгыргыйылк’ыёлгын чоттагнэты.
Ынк’оры эккэт пэнинэмил айколятгъат нотайкочаткынык, нэлгэ иниргин’этгъэт ынкъам йылк’этгъэт.
чоттагнэты.
Ынк’оры эккэт пэнинэмил айколятгъат нотайкочаткынык, нэлгэ иниргин’этгъэт ынкъам йылк’этгъэт.
Ынръам вай эргатык йылк’ыёлгын нэмэ рэлку ганатвылен.
К’ымэк чывипыт ы’лён’эт Унпэн’эр ытри Ёорэлё нэнмигчирэвъюугъэн: нычеритвык’ин, нымытк’энаркэлек’эн.
Ынкатагнэпы йылк’ыёлгын нунтымъэв нытвак’эн, инэныгъевкыльин.
Ынк’оры Унпэн’эрынэ тэйкынин пылвынтэн н’ылынтоолгын, ин’к’ун н’ылгыл пэнъёлгэпы н’аргыновты нынторкын, эвнумэкэткэ рэтэмгин’кы чоттагнык нитыркын.
Лымн’э-ым кытэк’эй вак ынан рэннин стол — к’ырымэн к’амэтваёлго йъэнкы вакъотвак тан’ылгын’ вальын, аны-ым н’ан к’ымэк Ёорэлёна рэчтагнэты иквэльын.
Стол аны мэткиит найпатын: тынупыткульык рэпалгынотайкочаткынык наркычыткольатк’эн.
Нак’ам-ым Ёорэлё иквъи, энмэн н’ан урокыт тайкынвы ынык вальылк’ыл янравакан’ын ынкъам н’от нотайкочаткынык калеткома ак’агъёлятын’ тэн’кэлиткук.
Ынн’ин иквъи нэмык’эй Всеволод Ильич — калеткоракэн математикакэн учитель, ыннаны Гэмалк’онмэл ынпэльын, чама ынин тэнтумгытум.
Унпэн’эр ытри Ёорэлё гурэлвэтин’этлинэт столык гыролмакы — эвычайпы рэпалгытъолтэ ныйпатк’энат, нынвэтгыск’авк’эн нотайкоч, ынкъам к’ынвэр-ым стол н’ырангытката о’мрылк’отгъэ.
Гэмалк’от к’ымэк нытэнн’ыткук’ин гэтама гыргол вакъоск’ыёлгыткынык кэлиткульын Ёорэлё.
К’ынур пчек’алгын оттыткынык, нытэнн’ыткук’ин ынпыначгын.
Нак’ам Ёорэлё нивк’ин, энмэн ытлён мэчынкы кавэты нытвак’эн.
Ок, а’мын вай э’нк’этыркыт н’энъянвыт пэтывагыргымэл нымытвак!
Вынэ-ым ымы Гэмалк’от к’ырым пэтывагыргык нъаратыркын.
Ынан н’энъянвык тан’ын’ лыги нитчык’ин гытъатпэтывагыргын.
Вынэ-ым вэнлыги вай н’ирэк’к’ликкин мынгыткэн парол гивильын о’равэтльан чамъам эк’ылпэ рэкэквъэ торнымытвагыргэты, вай вэнлыги ымын’ к’эйвэ тан’ын’ вальэты.
Вай-ым варкыт к’утти ръэнутэт, ымы к’унэче гитэк танчечавын’ вальыт.
Чичевык нутгык’ин, кэвык-ым нык’ивръив вынэ чамъам.
Янор йылк’ыёлгын ралковты нанатвыгъан, ынк’о пэнъёлгын н’ылынтоолгык нэтэйкыгъэн, стол нанатвыгъан.
Игыр-ым к’эргычьын нэрэтэйкын’ыркын.
Вай патгыргын ярак ратвагъа.
А’мын, вай нак’ам Унпэн’эрынэ к’ырым чинитиръын нъынэвнин!
К’оныръым ынк’эн чекалван’ вальын!
К’ырым патгыргын нытван, ынкы к’эргычьын ратвагъа.
Пагчен’гыргын ынн’атал, мин’кыри рай нарайпанн’ын?
Ипэ-ым вай вэнратъёлк’ылтэ, чамъам чинит ыргынан нэрэтэйкын’ын ынк’эн.
Кита мачынан ы’нрэтэйкын’ын.
Ынк’эн к’ырым мэн’ин нивын, энмэн вай Гэмалк’отына гэвинрэтлинэт юргырэк’ыльыт эккэт.
А’мын-ым еп гэвэты, рэк’ын ривн’ыт ратомгыт.
Вынэ вэчьым тэнн’у нэрэлгымык.
Пытк’ылым ынпыначга — Атыкына, Мэмылына, Амтынына.
Мачынан-ым, ыныкит амынпыначга!
Ымы вай Вамче — колхозкэн председатель — лыгэн лыгэрак нынымытвак’эн, ванэван нытак’эргычьын’ын.
Вэчьым ратомга!
Гэмалк’от ейвэчу нэрэлгын’ын.
Вынэ аны анн’энайпыка.
Ымы мэчынкы гак’эргычьыма тагнымытван’.
Амынк’эната ынн’ээкык анн’эно элгыкэ!
Мури нэмык’эй гэнэнэмури — нэмык’эй ыргынан мури ванэван очо ы’нылгымык.
Лыгэн вай рэръэн’ыркыт, эвыр ынн’ин итыркыт.
Гынин-ым Унпэн’эр тэн’гыннин’н’ыттыльын.
Ынин бригада колхозык янотыльо итыркын.
Ынн’ин вальа эккэтэ тан’коргычьатын’.
Танчемгъогырга рунтымэвнин Гэмалк’от.
А’мын-ым к’эглынангэт ытри ивыркыт, — эмк’элелвынэ нивк’ин ынпыначгын, к’ынур вай ратомга ытлён энмэч ныпчен’ик’ин.
Вай-ым энмэч н’ирэк’эв н’ынн’ылк’ыл гатгаткоплытконэн.
Гэмалк’отына рытрилнин, йытонэн проткоочгын ынкъам тъатыёнэн койн’ык’ай.
Аны н’от авынтагъян’эты эк’ылпэ так’эргычьын’ык, Ёорэлё вэнлыги эргаттагнэты а’тчагъэ.
Агагчавка, ивнин ытлён ынинэльэ, вэнлыги ак’эргычьоттыка чамъам мытрэтэйкын’ын к’эргычьын.
К’элюк’-ым.
Ыннэн к’эргычьын ёрок мытрайпанн’ын, к’ол-ым чоттагнын’к’ач.
Оттырак нэмык’эй к’эргычьыт н’эранпытвакы нытэйкык’инэт.
К’эйвэ гынан лыги рэк’э Кабицкийына нинэчвик’ин к’эргычьын?
Вэгэ!
Гымнан чинит гэльулин.
Эмк’элелвынэ-ым к’ынур вай нинэгитэк’ин: ыныкит гитэк ээчгэпы к’эргычьычвэльын, к’эглынангэт к’ынур вай метырнолгата нывэгылкуткук’инэт.
Кабицкийына вай тэминн’инэн’ нинэнрык’ин.
Ныппылюк’инэк’эй эрвывыквыльык’ай тэминн’инэн’к’эй.
Алмазо нылгык’ин.
Вай-ым эргатык рэльун’ын.
Эргатык-ым Ёорэлё ытри калеткоракэн пэнъёлгынъёльын Кабицкий чеэкэй етгъэт калеткорайпы.
Ыргынан нэрэтынэт н’ирэк’ к’эргычьоттыт, оттыметр ынкъам ковлёкы вальын замазкатъол, ынн’атал-ым чачаткэльын ынкъам чама тан’ъаратка рылгэ тан’кэлетын’!
Вынэ Ёорэлёна гынмыеп замазкатъол нъагнаннэн, эмрэтэйкын’э умк’ы, ыныкит вай к’олемайн’ымэгчерэты ынк’эн замазка яаёлк’ылё иткэ нъитын.
Унпэн’эр энмэч ярак нытвак’эн.
Ыргынан налк’ырэрын’огъан к’эргычьывакан’ын.
Мэчк’лигче ыргынан нынтымлятк’эн к’ол к’эргычьоттоот лымынкы ёрок вакан’ынвык.
Вынэ а’ткэвма нытвак’эн: ёроранмыт кан’эгты вальыт.
Ок амын вай ынк’эн, ельой, моргынан люн’чимгъутэ мытынтыэн, — рыгыткома четлёвалк’ылыргын иквъи Кабицкий.
Ытлён эмгынун ёрок айколяткынык вакъогъэ ынкъам чемгъон’н’огъэ.
Ёорэлёна гэтан’н’онэн ытлён ынкъам кэтъонэнат Тургеневын пын’ылтэлкэн руссильыт крестьянтэ.
Ынк’эн Тургеневым калеё книгак’ай ыныкы гэйытлин учителя Эйн’эсынэ еп к’ытур, мин’кыри к’ун Ёорэлёна нымэльэв гэплыткулин н’ырок’ав класс.
Учитель нивк’ин, энмэн вай игыркинэт руссильыт крестьянтэ алван’ вальыт.
Ынръам-ым вай школакэнак пэнъёлгынъёльык Кабицкийына, Ёорэлёна рай к’ынур к’утти Тургеневын крестьянтэ нинэлкылк’инэт.
Аны н’инк’эе нинэлгирэльун’к’инэт ынк’энат энэчгытэты вальыт о’равэтльат, тэк’ырэвытрын’ык гыютльэт.
Вай ванэван милгэрэ, ванэван гыннин’н’ытэ тэйн’этыркыт, вай-ым ыргынан тэйн’эт нотаск’эпы нэнтын’эвыркын!
Ыныкит вай титэ ытлён рэквэтгъэ танн’ынотагты, ытлён вэтык’ун тын’ачьынтын’авванвэты рэлк’ытгъэ.
Ынан нэнакалевэтгавк’эн, энмэн Тургеневына тывъёта Герасимына тыляма тын’ачьынтын’авлыко нинэлгэлк’ин тын’аплыткок’равытрыткэн.
Ынкъам вай к’ынур ымы Ёорэлёна нинэлгэлк’ин ынк’эн тыкэн, к’ынур вай ымы ынан лыги к’ыравытрылк’ылыткэн.
Ванэван Ёорэлё ниничгытэтын техникагты, ипэ вай ынан к’онпы чимгъуу нинэлгык’ин, мин’кыри вай о’равэтльата тэйн’этык нэнаяак’эн нутэск’ын.
Кабицкийына, Ёорэлёна рай к’ынур к’утти Тургеневын крестьянтэ нинэлкылк’инэт.
Аны н’инк’эе нинэлгирэльун’к’инэт ынк’энат энэчгытэты вальыт о’равэтльат, тэк’ырэвытрын’ык гыютльэт.
Вай ванэван милгэрэ, ванэван гыннин’н’ытэ тэйн’этыркыт, вай-ым ыргынан тэйн’эт нотаск’эпы нэнтын’эвыркын!
Ыныкит вай титэ ытлён рэквэтгъэ танн’ынотагты, ытлён вэтык’ун тын’ачьынтын’авванвэты рэлк’ытгъэ.
Ынан нэнакалевэтгавк’эн, энмэн Тургеневына тывъёта Герасимына тыляма тын’ачьынтын’авлыко нинэлгэлк’ин тын’аплыткок’равытрыткэн.
Ынкъам вай к’ынур ымы Ёорэлёна нинэлгэлк’ин ынк’эн тыкэн, к’ынур вай ымы ынан лыги к’ыравытрылк’ылыткэн.
Ванэван Ёорэлё ниничгытэтын техникагты, ипэ вай ынан к’онпы чимгъуу нинэлгык’ин, мин’кыри вай о’равэтльата тэйн’этык нэнаяак’эн нутэск’ын.
Ёорэлёна энмэч нымкыче пын’ылтэлыйго нинэнтык’ин Кабицкий,      вачак’-ым ынк’эйына ымы ръэнут а’к’атвын’.
Руссильын поляк Стефан Кабицкий еп н’иныльу рай к’ынур кыкватвъай анн’энкытыйга ганлыплятлен Сибирык нэкъаян’к’ачагты.
Янор чит ынан гэлк’ырирлин вагыргын манэпылвынтырэрынвык, ынк’о элгарн’ыттыльо гитлин, омкыеквэ гамэлгарма нычейвыткук’ин.
К’ол итгъи Анюйярмаркагты к’ытгъи, льунин ынкы к’ол лыгъоравэтльан’авыск’ат, матанэн, нымытван’н’оэ Лыгъоравэтльанотак.
Вай н’утку ымы ынпэквъи.
Ытлён киткит тэплен’н’ык ныгъюлк’ин, таран’ык ынкъам лымн’э вай рэк’ык, вачак’ к’ыравытрылк’ылынн’аквыргын ынан Ёорэлёмэл лыги.
Люрэк’-ым ымы а’к’ан’.
Гитэплыткук Кабицкий, Ёорэлё чемгъотвагты ыныкы, ак’очеткынка вальэты иквъи:
Мэй, Степан.
Мэй, Степан!
К’эйвэ алмаз рылейвыгъэн?
Евъев, аны н’инк’эйк’эй, инэнкимэвкэ.
Вай, тумгот, к’эргычьын к’ымтэк мынтэйкын.
Эвыр ынкы йичьэмиттумгыт чичеквъэт — а’м, ынк’эн к’эглынангэт.
Ёрокэн к’ымтэн вэтгыры вальын.
Кабицкий к’отычгатгъэ, к’ымэк левтэ рыйинин к’ымтэн.
Ынан рыгымляннэн к’ымтагты к’эргычьоттот.
Ынк’оры школамэлк’ая тэнмычьыкаленэн к’эргычьылк’ылен патгыргывакан’ын.
Мигчир к’итпэквъи.
Унпэн’эр к’утгъи вакъоск’ыёлгыткынэты ынкъам к’ымтэк тайкын’н’онэн патгыргын.
Кабицкийына чоттагнык нинэчвик’ин к’эргычьын, нынанъомравк’эн замазката к’эргычьоттык.
Ёорэлё-ым ныкытгынтатыльатк’эн лымынкырилы, выёльо нитк’ин — тэминн’инэн’эт нинэйылк’инэт.
Чоттагнык ынан нэнатвык’эн Кабицкийына ынкъам ытльагты Унпэн’эрын тайкыё; ынаальэты-ым пэлк’ынтэтык нэнатвык’эн, рай мин’кыри нымигчирэтк’ин Кабицкий.
Лыгэн нылгик’итпыльэтк’ин ытлён апан’ъэвн’ытока.
к’отычгатгъэ, к’ымэк левтэ рыйинин к’ымтэн.
Ынан рыгымляннэн к’ымтагты к’эргычьоттот.
Ынк’оры школамэлк’ая тэнмычьыкаленэн к’эргычьылк’ылен патгыргывакан’ын.
Мигчир к’итпэквъи.
Унпэн’эр к’утгъи вакъоск’ыёлгыткынэты ынкъам к’ымтэк тайкын’н’онэн патгыргын.
Кабицкийына чоттагнык нинэчвик’ин к’эргычьын, нынанъомравк’эн замазката к’эргычьоттык.
Ёорэлё-ым ныкытгынтатыльатк’эн лымынкырилы, выёльо нитк’ин — тэминн’инэн’эт нинэйылк’инэт.
Чоттагнык ынан нэнатвык’эн Кабицкийына ынкъам ытльагты Унпэн’эрын тайкыё; ынаальэты-ым пэлк’ынтэтык нэнатвык’эн, рай мин’кыри нымигчирэтк’ин Кабицкий.
Лыгэн нылгик’итпыльэтк’ин ытлён апан’ъэвн’ытока.
Гэмалк’от кэливытгыр вай гачвэптыма галяк мэгчерагынвэпы рагтыгъэ.
Энмэч ымыльо гэплыткулин.
Ытлён нэнъатчак’эн тумгэ — ынпыльэ учителя Всеволод Ильичынэ.
Нутэн’эвытынэ нэнанчайпаватк’эн учитель гакавкавпанма.
Ынк’энат кавкавпаттэ гапатленат мэмылмытк’ык.
Всеволод Ильичынэ аны тэн’у нинэлгык’инэт ынк’энат кавкавпаттэ, лымн’э-ым вай Нутэн’эвытынэ нылгэнычачьав нэнапатк’энат.
Унпэн’эр ытри Всеволод Ильич нывэтгавк’энат.
Ыргынан ымнотакэн вагыргын нытвык’эн.
Учитель нымынгынэлёльатк’эн.
К’ачакэната мынга ынан нинэнрык’ин кавкавпат, к’ачакэната-ым к’ол нинэнтык’инэт эвилюкитинлылет нинэгтык’инэт, вачак’ ынк’оры нэмэ нэнайпатк’энат ек’аткынык.
Ёорэлё вайманатэты авъеткынка нытвак’эн.
Ытлён рыпэт ак’алкылын’ нынъэлк’ин, ыныкит ныетк’ин учитель.
Вытку к’этын’оръок, Ёорэлё Всеволод Ильичынэ рэрэгъючечн’ыгъэ.
Всеволод Ильич амынпыклассык нинэныгйивэтк’ин.
Ынпыклассык кэлиткульыт нивк’инэт, энмэн математикакэн инэныгйивэтыльын нылгинывичык’ин.
Ынк’эната вай, к’эйвитык Гэмалк’отына ярак ытлён нылгинунтымъэв нытвак’эн, вэнлыги Ёорэлё нымачлен’камаграк’эн.
К’ол нитк’ин нэмык’эй ныравэтгавн’ык’эн майн’ыянвык рээн, йыкыргын нинэнвэнтэтк’ин ынкъам эвыр ынкы рэк’ын ивкэ, нинэйпык’ин чама н’от нылгэчелгыльовк’эн вэлётагнэты.
К’этэв вай, ванэван микынэ ынк’эн ныльунин.
Всеволод Ильич ытри Гэмалк’от тэленъеп нытумгыльэтк’инэт.
К’оо вай ак’атвын’ ипэ иам ытри тумгу нъэлгъэт.
Вачак’-ым ыныкит эльувылгыткукэ ытри норатвак’энат, ынръам вай нэмн’олын’ок’энат.
Нак’ам вэтгаво тэн’имыръэнут нылгык’ин, мыкын’-ым авъеткынка нытвак’энат.
Лыгэн ынн’ин чеэкэй нывакъотвак’энат, нытаак’ок’энат, ытръэч кытк’онача нывэтгавк’энат.
Вачак’ вэнлыги ныпан’ъэвн’ыток’энат.
Вай ынн’ин нэквэтк’инэт, к’ынур н’от к’онпы ыргынан рай ръэнут лыгэтан’ычьыгыргын вэтгаво гэлгылин ынкъам чеэкэй рай ръэнут ганръачн’ытовлен.
Рэск’ивык, Гэмалк’отына мынгаймэннэн рэмкыльын ынкъам столык к’ача вакъогъэ.
Титэ рэквэтгъэ?
Субботак.
Понедельникык энмэч Въэн’ык трэпкиргъэ.
Ынк’оры-ым рин’энэн’этэ.
Всеволод Ильич пан’ъэвн’ытонвы Крымкэна санаториягты нынн’ивык’ин.
Аны колё ораръэт раяагнэн Лыгъоравэтльанотайпы Крымтагнэты!
Мачмын’апчегты Гэмалк’отына ивнин:
Аны, Севалот, палк’ынтатръэт антыяатка.
К’ымэл-ым вай крымтэрка нараномаквыт ынкъам вай пэлк’ынтэтык ръэнк’этгъэ:
Вынэ к’ырым,— тэнн’ыткугъи Всеволод Ильич.
Вай н’утку н’аргынэн нытэн’к’ин, наройвык’эн.
Вай н’утку тэнъеп мэн’ин гытлёта эвъикэ.
Ёорэлёна нэналгэрагтон’к’эн калеёчгычыкойпы нутэкэликэл, ынкы нинэрэльун’к’ин Крымтапк’аеквэн, вай нъатвынэн виноградынтын’аквыргын.
Ынан нэмэ чит рывэнтэннин йыкыр-гын, к’ынур мэмлычыкойпы йытоо ыннээн ынкъам нэмэ, к’ынур ынк’эн ыннээн, тан’ак’очеткынка эйпынин йыкыргын.
Ы’мто, гынин тайкыё, Унпэн’эр?
Лыгэн ымыльо эккэргин тайкыё тэн’ыльу нинэлгык’ин.
Вай ымы вэчьым гымнин койн’ын наратан’ылынтоолгыгн’ын.
К’эйвэ?
Вай ривн’ыт.
Энмэн, ин’к’ун рэлку авнанлынтока нитыркын.
Ильичынэ, кыпчытковты пэнъёлгык гыргоча йыпатытвальын пылвынтынлынтоолгын.
Лыгэн ымыльо эккэргин тайкыё тэн’ыльу нинэлгык’ин.
Вай ымы вэчьым гымнин койн’ын наратан’ылынтоолгыгн’ын.
К’эйвэ?
Вай ривн’ыт.
Энмэн, ин’к’ун рэлку авнанлынтока нитыркын.
Ынан гитэск’ыченнин к’ъавал: ынкы чит инъэ к’эргычьын нытвак’эн ынк’оры-ым иквъи:
Вай аны, Севалот ыргынан лым нэчимгъун к’эргычьын тэйкык.
Лыгэрак к’эргычьын нэрэтэйкын’ыркын.
Ынн’атал тан’ычьыгыргын нэчимгъуэн!
Ынн’ин ивыплыткук аны лыгэчелгыльоквъэ ынкъам лыгэк’ылпэ, к’ынур мэмыл ванвычыковты, рэск’ычетгъи ралковты.
Ытръэч эплегкикыет вытрэтыск’ычетгъэт.
Аны вай ынк’эн колё пагчен’гыргын!
Н’ан торанымытваркын Чукоткак, вачак’ к’эргычьыльыт лыгэрат ванэван ымы мывалёмынат.
Ынан рырыткунинэт кыелпынитти, пычегтывагъэ ынкъам Ёорэлёна рээн рэгъи ралковты.
Чоттагнык ымыльо авъеткынка ныпалёмтэлк’энат.
Кытэк’эй ралкойпы тан’ак’очеткынка, рыпэт вай Унпэн’эр мачкапчачаквъэ.
Кэтэм ынкы к’олентогъэ Всеволод Ильич:
Э’ми ынръам ынк’эн мэркычгыргыт тинлылет?
Кита к’ылк’ырир н’утку Ёорэлёй.
Вай рама тынэрэтынэт.
Ы’мто?
А’мын вэлынкык’унэйгыт.
Кытэк’эй вак, тан’алван’ к’олентогъэ Всеволод Ильич:
Ынн’атал-ым йык’к’ай-ым!
Лыгэн к’ун вай!
Кабицкий винрэтгъи?
Ынн’атал вэлынкык’ун Степан Андреевич.
Ынн’атал-ым нытэн’тури!
Унпэн’эр капчачатык паагъэ.
Ынан коргэты гитэнин ытлыгын.
Вачак’-ым ынпыначга нинэлгигитэйвык’ин рымъянвыкэн пэтычын’атгыргын ынкъам тан’ванэван ныгитэнин экык.
Учитель н’ытогъэ чоттагнэты, йымнэнат плекыт ынкъам нэмэ тан’ычьатэты иквъи:
Ынн’атал-ым нытэн’к’ин тэйкыткы, тумгот!
Амын-ым, Гэмалк’от вай гыт игыр к’эргычьыльэгыт — игыр-ым ытръэч тъэркин тайкыёлк’ыл: танн’ыпэнъёлгын тайкыёлк’ыл, рэнмыт, уттык’ымтэн.
Ынкъам вай тан’оттыран ратвагъа.
Вынэ ынк’эн еп ыяа, — матэватэты иквъи Гэмалк’от.
К’эйвэ-ым к’эглынангэт ыяа?
Вамчена, рай Эйн’эс ивнин, энмэн вай морыкы мытлын’эн оттырат нэрэрэнн’ынэт.
Энмэн рай калепын’ыл гэпкитлин.
Ыннэн оттыран калеткорагты, учителеты, н’ырак’-ым колхозыльэты.
К’эглынангэт?
К’эглынангэт, Севалот, к’эглынангэт.
Ымыльэты ройыръын — Нутэн’эвыт, Унпэн’ эр ынкъам ымы винвэк’эй у’рэвыльын Ёорэлё — тан’ымыльо тан’ычьатэты вэтгавыльэты ныпалёмтэлк’энат.
Вай ынк’эн ванэван ырыкы Гэмалк’отына нытвынэн.
К’эйвитык-ым вай колхозык тэленъеп оттырат нытвык’энат, ынръам энмэн вай энмэч нэрэтыркынэт, ыргынан ынк’эн тэн’вытку навалёмын.
Ынк’эн к’эглынангэт, мытлын’эн оттырат морыкагты нэрэрэнн’ынэт, — нивк’ин Гэмалк’от.
Вамчена кэлинн’ивэт гэпкитлин, правленияма калевэтгавнэн морыкагты.
Ытръэч ынк’эн епэчгин ыяа.
Н’ан-ым Сергей Лазо нынныльэты колхозеты еп пытк’ыкытур н’ырок’ оттырат нэнатватынат.
Э’митри-ым ынк’энат ярат?
Въэн’ык пыкиргъи пароход ынкъам ынкы нывилгъи: навигация пылыткугъи.
Ынк’энат-ым ярат Въэн’ык нэтэйкынэт.
Игыр-ым лазольэты к’утти ярат нэнатватынат.
Правительствота-ым вай мури имырэк’ык нэвинрэтыркынимык.
Ымы вай уттэ налпынрыркынэмык, ымы чинит ривлыркынинэт ынк’энат уттыт н’анк’о.
Советкэна властя тэгъен’у лын’ыркынин, ин’к’ун лыгъоравэтльат нымэльэв, к’ультурамэл, лыгэн советъоравэтльамэл нъынымытваркынат.
Ынан элеръук лазовыльык ярат нэрэныпкирэнн’ынэт.
ынк’энат уттыт н’анк’о.
Советкэна властя тэгъен’у лын’ыркынин, ин’к’ун лыгъоравэтльат нымэльэв, к’ультурамэл, лыгэн советъоравэтльамэл нъынымытваркынат.
Ынан элеръук лазовыльык ярат нэрэныпкирэнн’ынэт.
Ырыкы, вэчьым к’эглынангэт ярат нэрэрэнн’ынэт, мури-ым виин мытръатчаа.
Вэчьым-ым ымы рай епэчгин мурык яралк’ылтэ уттыт энн’экэ.
Гэмалк’отына лыгэлнин: эккэт ванэван ныгэргэтынэт ынык вэтгавгыпы ынкъам катам ырыкагты иквъи:
Ытръэч н’от мури ынк’энагты оттырагты ак’амычвынатын’.
Ынк’энат оттырат к’ырым правленияльэты, ипэ-ым ынантан’ычьэты колхозыльэты йыльёлк’ылтэ.
Ынкы эвыр янотк’ъогъэ Нутэн’эвыт:
К’ак’а вай!
Мэн’ин-ым мурык колхозык Унпэн’эрынэ тан’ын’ мигчирэтыркын?
Мачынан ынкы к’ытлильын Кэн’ъири оттырак нынымытваркын!
А’мын вай Гэмалк’от а’ткэвма вагъэ!
Унпэн’эрынэ комсомолбригадак тэленъеп челгылевалытконан’ нытвак’эн, ытри рыпэт ымы Комсомольская правдак гэкэлилинэт.
Ынръам-ым иам ынн’ин нык’итпъэв Нутэн’эвытынэ оттыран тывыркынэн?
Эты н’ан ытлён нэмык’эй лыгэрайпы раялгынн’ыркын?
Омакатгырга ынк’эн ратвыгнэн.
Лыгэн-ым варата тывыгъет.
Унпэн’эр-ым вынэ еп нын’инк’ин.
Ымы уйн’ыльин аройыръыкыльэн.
Аны тумгытум тэнръэчетгъи, ынкъам ынк’эната Всеволод Ильич рэмыннун’гъи.
Гыт-ым микигыт?
К’ырымэнайгыт ытлыгэгыт?
Нутэн’эвыт — ытльа, Ёорэлё ытленъюк’эй.
Вай-ым ынк’эн ройыръын.
Лымэвыр вэтык’ун н’автын’ыльылк’ыл?
Вынэ ынк’эн вэчьым к’ырым нуръэв а’тчаёлк’ыл.
Гымнан тэленъеп тыльуркын: мин’кы Тын’эн’ы — ынкы Унпэн’эр, мин’кы Унпэн’эр — ынкы Тын’эн’ы.
К’эйвэ ынн’ин?
Ымыльо гымнан тытэнльуркын.
Вай эвилюкитинлылетэ.
Аны гыт, Унпэн’эр, ынн’э игыпэткэ.
Тын’эн’ы тэн’н’эвыск’эт.
Иам игыпэркын?
Гэмалк’от лыгэкоргаквъэ, ин’к’ун элвэльин вэтгаво налгын’н’оан.
Ытлён нычимгъук’ин, энмэн вай чик’к’ырым ытлён оттырата ы’нылпынрын.
К’эйвитык-ым ынн’ин танчемгон’ нытвак’эн.
Ытръэч ынк’эн ванэван ныратвыгнэн яральэты.
Вай-ым правленияма тан’амынын энк’этгъи, ин’к’ун тывэк оттырат.
Ок а’мын-ым ынк’эн игыр опопы авнатвыка!
Ыныкит вай наратайвын’ын’он’ынат оттырат, ивкэ н’ан ытлён авнатвыка ы’нынтыгъэн.
Ытръэч вай ынк’энагты ак’амычвынатын’, вэнлыги Унпэн’эр наратвын’ын.
Ынкы-ым вай правленията наракэтъон’ын э’нк’этыльын оттыратывак.
Ынкъам к’эглынангэт наракэтъон’ын!
Иам-ым, к’эглын, рыялгытавъёлк’ыл лыгэрагты эймыск’этыльын ынпыначгын, ынн’э вай колхозникымкын тэленъеп тэгъен’ыркыт оттырагты ялгытык?
А’мын вай ёргынпыначгын!
Гыт вай тымн’алголяк’ мин’кы рэвъиэ, эккэт-ым.
Игыр вай гынык курэ лыгэрак рапэлянн’ыты
Мачыргынан вэлер к’эргычьык’ая нувичвэтыркынэтэ
Мачыргынан эвыр вэлер рэръэн’ыркыт, ынн’ин нитыркынэтэ
К’ырым мынкимэвыркынэтэ
Вай эвилюкитинлылетэ.
Аны гыт, Унпэн’эр, ынн’э игыпэткэ.
Тын’эн’ы тэн’н’эвыск’эт.
Иам игыпэркын?
Гэмалк’от лыгэкоргаквъэ, ин’к’ун элвэльин вэтгаво налгын’н’оан.
Ытлён нычимгъук’ин, энмэн вай чик’к’ырым ытлён оттырата ы’нылпынрын.
К’эйвитык-ым ынн’ин танчемгон’ нытвак’эн.
Ытръэч ынк’эн ванэван ныратвыгнэн яральэты.
Вай-ым правленияма тан’амынын энк’этгъи, ин’к’ун тывэк оттырат.
Ок а’мын-ым ынк’эн игыр опопы авнатвыка!
Ыныкит вай наратайвын’ын’он’ынат оттырат, ивкэ н’ан ытлён авнатвыка ы’нынтыгъэн.
Ытръэч вай ынк’энагты ак’амычвынатын’, вэнлыги Унпэн’эр наратвын’ын.
Ынкы-ым вай правленията наракэтъон’ын э’нк’этыльын оттыратывак.
Ынкъам к’эглынангэт наракэтъон’ын!
Иам-ым, к’эглын, рыялгытавъёлк’ыл лыгэрагты эймыск’этыльын ынпыначгын, ынн’э вай колхозникымкын тэленъеп тэгъен’ыркыт оттырагты ялгытык?
А’мын вай ёргынпыначгын!
Гыт вай тымн’алголяк’ мин’кы рэвъиэ, эккэт-ым.
Игыр вай гынык курэ лыгэрак рапэлянн’ыты
Мачыргынан вэлер к’эргычьык’ая нувичвэтыркынэтэ
Мачыргынан эвыр вэлер рэръэн’ыркыт, ынн’ин нитыркынэтэ
К’ырым мынкимэвыркынэтэ
Ынн’ин, атвыка чимгъут, Гэмалк’отына нэнапалёмтэлк’эн Всеволод Ильич, танн’авэты нэнамн’ылёк’эн Унпэн’эр, к’эйвэ Тын’эн’энэ лыги ынин матальылк’ылен вичычимгъун.
Вай ынн’ин чемгъовты ытлён йылк’этгъи эквэтннэн’у рэмкыльын.
Унпэн’эр еп инъэ мэгчерынвэты к’ытгъи, Ёорэлё — калеткорагты.
Гэмалк’от рэгъи ралковты.
Ынкы Нутэн’эвыт нын’оймалек’эн.
Ынпыначгын эймэквъи к’эргычьык’аеты, тэйылигнин к’эргычьоттот, мыркопаконэн к’эргычьын, виврэльэтгъи.
Како к’эвъягыргын.
Нутэн’эвытынэ рулвынин кэгрил к’эргычьыгэн’кы — ыннанвакан’ынвык, к’олевакан’ынвык.
Вынэ ванэван ныгтыйгатын, гъомрытайкылен.
Аны ванэван ынк’эн мытвыан.
Ванэван кытыйгэпы к’эвъягыргын, ипэ к’эргэпы.
Ээккин к’эргык’эр матчетлёльын, номк’эн, рэлку нытэн’к’ин.
Н’отк’эн-ым нилгык’ин.
К’ынур н’аргынкэн.
Мачынан, — эмк’элелвынэ иквъи Нутэн’эвыт, — ынан рэкэквъэ.
номк’эн, рэлку нытэн’к’ин.
Н’отк’эн-ым нилгык’ин.
К’ынур н’аргынкэн.
Мачынан, — эмк’элелвынэ иквъи Нутэн’эвыт, — ынан рэкэквъэ.
Мури-ым мачморгынан, ымы вай н’аргынойпы ак’альон’.
Вэчьым ынпыначга к’ырым ы’нльуэн.
Мури-ым вай, ынпыначгыморэ, мыкын’ эвтылягты нытлеммури.
Нак’ам-ым ытлён вэнлыги апаака гырголягты к’эргычьык’аеты нытлепк’ин.
К’эйвэ, наравалёмн’ын.
Вынэ мачынан, к’ырым ынк’эн н’ыркылё лынъёлк’ыл.
Иам-ым н’ыркылё лынъёлк’ыл?
Вынэ ипэ к’ырым!
Н’эвъэнэ амратэвлян’а йытонэнат чоттагнэты айколят.
Игыр вай нылгэныгтамъав н’оймалеркынэн рэлкун.
Гэмалк’от гыролмакы лылепыткугъи.
Энъык’эргавъё ымыльо тан’алван’ ныпэрак’эн.
Сталинын портрет, йыльё Гэмалк’отына капитана, нэмык’эй эргын’, к’эргын’ нъэлгъи.
Гэмалк’отына рывайн’аннэн ээк.
Ынръам вай тэмпэнинэмил нык’эргатк’эн.
Ынн’атал-ым аагк’эргыкэн к’эргык’эр чегролын’ энъык’эргык!
Иныкит вай игыр Гэмалк’от нанъымн’ылёан: ы’мто мин’кыри к’эргычьык’ай, а’мын вай чамъам нъатвынэн.
Ынк’эн ынан еп гэмо.
Вай малтан’ын’ нъэлгъи рэлку, нак’ам малакавкэгтын’.
Ытлён вынынтатгъэ ынкъам лылепгъи к’эргычьэты.
Галяск’ычатгъэ элгыйъаяк’.
Мэрынрэ тагъэ йъытъулк’эй.
К’этын’окытыйга нымръэтъеквэ нэнанлыплятк’энат чемыръот.
Н’инк’эе ныпирик’инэт, увичвинэн’у нылгык’инэт.
Ымы вай Ёорэлё, ынн’э энмэч мытлын’к’авклассык ныкэлиткук’ин нэмык’эй нылгигичивэтк’ин.
Чемыръот нивлык’инэт, к’утти вай к’ынур четлёлентат, окванавыткэльыт.
Ёорэлёна ынк’эната лентата илгэннин тумгытум, к’ынур ръарк’ы тэйкынин, ынкъам н’ирэргэри н’инк’эгти йъэчычегъэт нымръэтъеквэ: Ёорэлё — гэкэн’ыльын, тумгытум-ым к’оран’ы.
вай к’ынур четлёлентат, окванавыткэльыт.
Ёорэлёна ынк’эната лентата илгэннин тумгытум, к’ынур ръарк’ы тэйкынин, ынкъам н’ирэргэри н’инк’эгти йъэчычегъэт нымръэтъеквэ: Ёорэлё — гэкэн’ыльын, тумгытум-ым к’оран’ы.
Нымнымык мытлын’эн тороттырат ныянрапэрак’энат лыгэрамкылыко.
Н’эраноттырак энмэч нынымытвак’энат, к’утти-ым ныплыткук’инэт.
Вай ынк’о кытыйга нэнанлыплятк’энат чемыръолентат.
Мигчир нык’итпыльэтк’ин.
К’олеракэн чывипыт рэск’ын энмэч гэрэтэмэтлин.
Ынкаткынык Унпэн’эрынэ бригадайпы а’ачека нынчымк’ытурэвк’ин толь.
Ярачыко Кабицкийына ынкъам лым н’ирэргэри н’инн’эвыск’этк’эе ныймэк’энат к’эргычьоттыт.
Ёорэлё ынкъам ынин к’оран’ы амрапан’ъэвн’ытон’а нывилгъэт.
Ыргынан тыляма о’птытъар толытъолтэ нэймитынэт.
Ёорэлё эймэквъи к’эргычьэты ынкъам пынлёнэн Кабицкий:
Степан, вай н’отк’эн ръэгынникин нэлгын?
Ынк’эн, ельой, к’ырымэн нэлгын, — ярачыкойпы иквъи Кабицкий.
Вай-ым рэк’э ынк’эн толь нытэйкык’ин гымнан тан’гэмо.
К’ырым мытэмъюнтык.
Опопы учитель к’ымн’ылёгыткы.
Вай-ым!
Ынк’эн вай к’ынур к’икэлитъул — картон.
Ынан кита эргатык Валентина Ивановна мынымн’ылёгъан.
Ёорэлё мэчгэргэтгъи.
Ынан таагнэн тъаетчак толь ынкъам иквъи:
О’мрыкыльэн.
Нотгытъаетчак’эн.
Опопы вай рэпалга.
Вынэ этлы, — к’олентогъэ Кабицкий.
Н’отк’эн-ым вай ымы элеты, ымы ы’леты айылгыкыльэн.
Ынк’эн вай о’птытъача рэтгивиэ.
К’ырым нычимэтын — микынэ-ым раск’ыткынык нынчимэвнин?
Эченур тан’ъылк’апъёлк’ыл.
Н’отк’оры матъяал пылыткооттырачыко игыр нынымытвак’эн гаройыръыма Гэмалк’от.
Ытлён к’эргычьык к’ача ръавкываннаткынык нывакъотвак’эн (кыванналгын н’анк’о лыгэрайпы гэрэтлин ынкъам н’ыранвакъоск’ыёлгык рээн яракэмэттъо нитк’ин).
Ынык к’ача игыр вытку пан’ъэвн’ытонвэпы турыпкирыльын нывакъотвак’эн Всеволод Ильич.
Ынпыначгыт мэрынрэ нывэтгавк’энат, мыкын’ авъеткынка нытвак’энат, ныпалёмтэлк’энат мачвантытытлепы увэройпы к’очеткынатыльыт.
Рай ынкы пэнъёлгык к’ача нык’итпыльэтк’инэт Нутэн’эвыт, Тын’эн’ы ынкъам ынин тумгытум Раиса — полярный станциякэн увильын.
Ипэ нык’итпыльэтк’ин Раиса, Нутэн’эвыт ынкъам ынин н’авматальылк’ыл виин еп нытлепк’инэт, нывинрэтк’инэт: вынэ н’отк’эн челгыквыпэнъёлгын к’ырымэн тымн’эпэнъёлгын.
Вай н’утку эвычапатгыргын, духовкы, н’ирэк’ амалван’ мэйн’эльыт патгыргыт, н’ылынтоолгын вэты лыги лынъёлк’ыл — титэ айпыёлк’ыл, титэ-ым рывантатъёлк’ыл.
Вачак’-ым вай н’отэнпэнъёлгык алван’ вальын роолк’ыл тан’ыпатын’.
Раисана игыр ынк’эн ранкалыровн’ынэн.
гэрэтлин ынкъам н’ыранвакъоск’ыёлгык рээн яракэмэттъо нитк’ин).
Ынык к’ача игыр вытку пан’ъэвн’ытонвэпы турыпкирыльын нывакъотвак’эн Всеволод Ильич.
Ынпыначгыт мэрынрэ нывэтгавк’энат, мыкын’ авъеткынка нытвак’энат, ныпалёмтэлк’энат мачвантытытлепы увэройпы к’очеткынатыльыт.
Рай ынкы пэнъёлгык к’ача нык’итпыльэтк’инэт Нутэн’эвыт, Тын’эн’ы ынкъам ынин тумгытум Раиса — полярный станциякэн увильын.
Ипэ нык’итпыльэтк’ин Раиса, Нутэн’эвыт ынкъам ынин н’авматальылк’ыл виин еп нытлепк’инэт, нывинрэтк’инэт: вынэ н’отк’эн челгыквыпэнъёлгын к’ырымэн тымн’эпэнъёлгын.
Вай н’утку эвычапатгыргын, духовкы, н’ирэк’ амалван’ мэйн’эльыт патгыргыт, н’ылынтоолгын вэты лыги лынъёлк’ыл — титэ айпыёлк’ыл, титэ-ым рывантатъёлк’ыл.
Вачак’-ым вай н’отэнпэнъёлгык алван’ вальын роолк’ыл тан’ыпатын’.
Раисана игыр ынк’эн ранкалыровн’ынэн.
пароход Лазо нынныльык колхозык к’ача нывилгъи, йыпэнинэт ынкы пэляёк кытур Въэн’ык пууръу н’ырок’ оттырат, ынк’оры-ым ымы колхозеты Эргыръовты рыпкирэннинэт.
Мытлын’эн оттырат тан’ыннаны вальыт: ымы уттыт, челгыквыт, толь, лыгэн тан’ымыльо яаёлк’ылтэ, рыпэт ымы к’эргычьоттыт.
Ымыльоомаканма Гэмальк’от мачынанъыттъыёл гатвылен.
Ынкъам вай микынэ ымы лён’кэтъота рыннин, мин’кыри н’ан титэ правленияма Гэмальк’отына гатвыленат оттырат.
Энмэч-ым председателя Вамчена тывнэн Унпэн’эрын бригадэн тан’мэгчератгыргын, мин’кыри тэн’винрэтыркын колхозеты гытамыльын Гэмалк’от, мин’кыри ынан гыйипыркынин варатэн гаймычьын.
Лыгэн-ым к’ынур н’ан Гэмалк’отына тэн’мигчирэ танратын’ н’анк’о оттырат рытчынинэт.
Тан’ымыльо колхозыльыт иквъэт, ин’к’ун вай к’ол оттыран Гэмалк’отына нылгынин.
Всеволод Ильич к’утгъи ынкъам мэрынрэ ралкоеквэ чайвыткон’н’огъэ.
Этъок’айк’ын, рагтык Унпэн’эр ынкъам Ёорэлё ынкъам ымыльо столык к’ача вакъок, ынан ратвыгнэн Черноморье, рэнльун’энн’ынинэт фотографият, рэйылн’ынинэт айвалгыпы ратъёт к’эвийыръыт (игыр-ым ынк’энат к’ъавалык и’нъэчыку нытвак’энат).
Мэй, Гэмалк’от, — иквъи Всеволод Ильич, — гымнан-ым вай тэленъеп лыги нинэлгигым, вай вэтык’ун гыт тан’оттырак ранымытваа.
Аны вай-ым ванэван лыги.
Мин’кыри аны мытан’ытвын.
Ытлён нывилгъи, мин’кыри к’ун вэтгав нинэлгэлигым ынан математикак инэныгйивэтыльэ унмык атантэнмыкыльо нинэлгык’ин.
Вачак’ лывавык льук тан’вэтгав, ытлён к’эйык’ын вэтгавын’оэ:
воск’ылыгэрак нынымытваан.
К’ырым к’онпы, к’ынур ръэгынник элвэтин’этэ ралковты нырэркын’.
Эвыр-ым мин’кы Сталин, ынкы вэтык’ун вагыргын эргыръэтэты рэнъэлы.
К’улимин’кы ы’ттъыёл, мин’кы яачы, вэнлыги рэнъэлы.
Вынэ вэтык’ун.
Ытлён эймэквъи томгэты ынкъам лылепыткуи к’эргычьэты.
Ымыльэты ан’к’аеквэн танльон’.
Н’отк’оры ан’к’агыннэк танъёпатын’, мэчынкы энмыткынэты авнаёпатка.
Рэгитэнэн’эткуэ, рэльун’ын рыркы — эвыр ынкы к’олералковты к’ыркыпчыткогэ.
Мэй Унпэн’эр, к’ъытвыткуск’икви!
Ынпыначгыт нытэнн’ыткук’инэт, коргэты нытчамыткаввылгык’энат.
Всеволод Ильич Ёорэлёна столк’айык к’ача вакъоэ ынкъам гэтан’н’онэнат турыльыт мытлын’к’авкласскэнат учебникыт, гитэнин столк’айык гыргоча йымэтвальын пэрафотография — журналгыпы йытъё: ынкы гэтэйкылин к’ол Москвакэн эквыярачгын.
Вай-ым н’ан, — иквъи Гэмалк’от, — гым вай лыгэрак вальэты к’эргычьык’аеты тыкэвык.
Вай ынн’э нылгиныппылюк’инэк’эй, ыныкит н’утку рытэнмык, тэтэпатгыргын.
Чама-ым к’ымтэк.
Ръэнут-ым ынк’о рэльун’ын?
Вытку вай ыныкит ръагатле рарэн’агаляа.
Вэнлыги аны тыкэвык, рыпэт вай йылык гыто нинэлгигым.
Мэкына-ым йылын?
Ытлён етгъи ынкъам йынаннэн корынвы к’эргычьык’ай.
Вай гымык ярак трайпанн’ыркын, нивк’ин.
Вай торгынан вэнлыги к’ырым яаёлк’ыл, вэнлыги тури пэтле оттырагты раялгынн’ытык.
Вай гымнан ынн’ин эвилкэ тыйылын.
Мин’кыри к’ун ытлён гымнин ратомгын, тумгытум.
Игыр ынк’эн к’эргычьык’ай ынык ярак гайпатлен.
Гымык эккэтэ нэвинрэтын йыпатык.
Мэй, Севалот, гыт мин’кыри чимгъуркын: пэтле ымыльо лыгъоравэтльат оттырак ранымытван’н’он’ыт?
Лыгипэтле, — мычвынатэты иквъи учитель.
Аны вай, Севалот, о’равэтльагты к’эргычьын колё яаёлк’ыл.
Вай гыт чимгъуркын лыги, вачак’-ым киткит гэмо, мин’кыри к’ун гыт еп титэ ак’эргычьыка анымытвака.
Мин’кыри-ым ынк’эн руссильымил тывык?
Светлота?
Ванэван.
Вэнлыги-ым игыр гынан чичевын.
Вай-ым ынн’ин яагты вальын лыгъоравэтльагты к’эргычьын!
ак’эргычьыка анымытвака.
Мин’кыри-ым ынк’эн руссильымил тывык?
Светлота?
Ванэван.
Вэнлыги-ым игыр гынан чичевын.
Вай-ым ынн’ин яагты вальын лыгъоравэтльагты к’эргычьын!
Ынкы вулк’ытвик н’ыток Гэмалк’отыргыпы, Всеволод Ильич мэрынрэ о’ракалеткорагты эквэтгъи.
Нымръэт энмэч тэн’элейвыльыкэ чама тан’ак’очеткынка.
Всеволод Ильич тэгрэтгъи ръэтгыпы, катам ан’к’ачормэты эймэквъи ынкъам палёмтэлын’онэн эргыкыльэн, нак’ам тан’апаакыльэн эйычгивыргыргын увпэральын ынкъам чык’ыльычгын ынык рыягнавкы норапэрак’эн Лыгъоравэтлан’к’ы.
Акватын’ок ярагты, учитель таалгылятгъэ.
Ынкы нэргык’эргатк’эн Гэмалк’отын тотъяракэн к’эргычьын.
Ынкъам к’ынур вай ынк’эната к’эрга рырэмыннун’эвнин учителен льулк’ыл.
К’эргычьын!
С.
Рочгыльыт.
Эйычгин катам гыткак к’ача иргъи, ритк’ыевнинэт танн’ыягыт, чык’эпъэрыгъэ льолк’ылеты.
Ынкъам вай к’ынур уйн’э эйычгикэ — лыгэк’ылпэ гынтэвпэлк’ынтэтгъи ан’к’агты, к’олеайычгэгэн’эты чыпъэтгъи, атчыгъэ.
Вынэ к’ырым к’энайъогэ, пограничникэгыт, к’ырым к’энайъогэ, к’ырым к’инэльуги!
Сергеевына выльинтывэнэн’этэ маленэн льулк’ыл ынкъам нэмэ панэнаръэтъеквэ эквэтгъи.
Инэнывичвэвкэ, эйычгон, кэмаквыргэгыт.
Увлилилыльыт эйычгит тан’апаака ныралек’энат чыгайан’к’ачормэты.
Лыгэн тан’к’онпы, эмрынгиитэ.
Ыннанпэравыргырга нынтылевк’инэт выквыт кытчыгайыткыната.
Ынкы гыргоча яйвачьайн’аръовты нырин’эмъетк’инэт йъаяк’ыт, к’ол нитк’инэт нылгичивтылетк’инэт, к’ол нитк’инэт нылгиныйык’ъэв нырин’эск’ычетк’инэт, к’ынур-ым вай найылгавк’энат айычгэгты.
Ытръэч вай ръэпчик’эк’эгти лявтынэлётковты тан’айылгавка катам айычгэткынык нывакъотвак’энат.
Ръэнутк’эгти ынк’энат айылгыкыльэнак’агтэ?
А’мын вай к’ытлыги ынк’эн пэкычьыт.
Манэгокканчелымгык пэгчаткон’н’оэ илил.
Сергеев тыттэтгъи тынопыткынэты ынкъам лыгитэн’гитэнин айычгэткын.
Лыгэн вай лымынкыри нэлгыпэрак’эн.
к’ынур-ым вай найылгавк’энат айычгэгты.
Ытръэч вай ръэпчик’эк’эгти лявтынэлётковты тан’айылгавка катам айычгэткынык нывакъотвак’энат.
Ръэнутк’эгти ынк’энат айылгыкыльэнак’агтэ?
А’мын вай к’ытлыги ынк’эн пэкычьыт.
Манэгокканчелымгык пэгчаткон’н’оэ илил.
Сергеев тыттэтгъи тынопыткынэты ынкъам лыгитэн’гитэнин айычгэткын.
Лыгэн вай лымынкыри нэлгыпэрак’эн.
Вай вэчьым ныкэръовты ралгэйооръоа.
Вай-ым ымы игыр ан’к’ак а’к’аы’твыльатын’.
Ымыльо колхозкэн ы’твыт гынмыеп, гэмнун’этлинэт.
Ытръэч амынан Унпэн’эр ган’энбригадма епэчгин арагтыкыльэн.
К’эйвъэм вай Унпэн’эр арагтыкыльэн еп этэнйыръэткэ ы’твъэт.
Энмэч н’ирэк’эвыркын гивиркын н’утку Сергеев, ынин н’утку нымкык’ин тэн’тумгыт-лыгъоравэтльат.
Пытк’ылым н’иныльылыку.
Тымн’этвама ытлён ымы ырык рээн нъытвыткук’ин.
Ынан энмэч нымэльэв лыги мыгйоо’льын э’рвытгыран’к’аеквэн.
Нымкык’ин ан’к’аляйвыльыт н’утку гараквачаленат.
К’эйвитык вай еп мыгъёойъэлгын энъэлкыльин, вай-ым ымы элек н’утку колё ныгтайычгэръок’эн.
Вай к’ыгитэ анык’ун эйычгиръуи ан’к’ы!
Ныникъэетк’ин, о’рарочгын’к’ачайпы ныгтыйгатк’эн.
Вынэ вай-ым вэнлыги Унпэн’эр гынмыеп эмнун’этыльылк’ыл.
Игыр-ым к’эйвитык ымы ы’твъэт нэрэтэнйыръэнн’ын, вэнлыги ынпыначга нэръэйн’эчьивын’ын бригадир.
Сергеевына гитэнин ан’к’ачормын.
Нымнымык энмэч к’улимин’кы гъорааканынлявленат: калеткорак — ынкы нынымытвак’эн н’энъучитель Эйн’эс, правленияк, колхозыльык ярак.
Мэтчымче н’ылетгъэт лымн’э н’ырок’ к’эргык’агтэ: ынк’эн погранзаставакэн к’эргычьыт.
Мурыгнутэкин июлькэн ныкиритти урэкыльинэт чама нык’эргык’энат.
Еп вай этэн’вуск’ыръукэ энмэч нэргыръок’эн.
Вай ынръам игыр гапылмыръолен, ынкъам ынк’эната эк’ылпэ гутъэквъи.
Ынк’эната ярак энмэч о’раагнынляквъат.
Н’аргын-ым панэна нытан’к’эргатк’эн.
К’ынур вай ванэван нывулк’ытвин, ытръэч мэчтутъэквъи.
Мэн’ин рай о’ранымгыпы нытэгрэтк’ин.
Еп ыяайпы Сергеевына элкылнин ынпыначгын Атык.
Мэтэвраплыткотагнэпы, лыгэн вай айычгэръотагнэты, ынпыначгын мэлэмк’ынкэливытгырык ныйопатк’эн ан’к’ачормэты.
Еп уйн’э?
Еп эвытрэткыльинэт.
Аны эпэгчин’эткэ, атэй.
Ынан рээнн’ыт.
А’ачекыт наройвык’энат.
Акувчемгъокыльэнат, эгъюлкыльинэт.
Ытръэч амынан ёргычьэтаройватгыргын.
К’оо.
Вынэ н’ан амаройвыльо, эгъюлкэ, тан’эвэнэк’ляволё а’к’анъалын’.
Унпэн’эр-ым лымынкы эргыпатыркын.
К’эйвитык-ым.
Ынпыначгын кытэк’эй выйитвыгъи, палёмтэлгъэ, ынк’о иквъи.
К’ырымэн.
Тывэлёк’ъоляк.
Вынэ к’ырым ынан к’ляволтэ ынн’ин рыгыгаравъёлк’ылтэ.
К’унэче правленияк ытлён нъэйн’эльэтын, н’ан-ым ынн’э эргыпатыльын.
Мэчынкы ымы бригадайпы мытрэгтын’ын.
Вынэ вэчьым к’ырым к’ыгтыгыткы.
Кытэк’эй анн’эно рэлгын’ыткы, ынк’оръым ранпаавн’ыткы.
Аны вай ытлён нуръэв анн’эно а’к’алгын’ вальын.
Вай-ым вэчьым ымы тури н’иныльу вама унмык ванэван пылмаратгыргэты к’ычимгъутык.
Гым-ым вай н’энытвама — алван’ вагыргын гатвален.
Амн’ъота нъытвыткумури, гытъэтэ.
Н’ъогырга ванэван ы’нымн’ылёмык, мин’кыри н’аргынэн варкын, лыгэн к’ун вэнлыги нъытвыткумури.
Игыр-ым алван’ вагыргын, торвагыргын, лыгъоравэтльан к’ырым раквачальылк’ыл ы’твыткома: ванэван мэн’ин нымнымык ныгытъэтын, ымыльо а’нк’авытваркыт.
Эвыр Унпэн’эрынэ чинит увик гыто элгыкэ, вэлер тумгыт, колхозъытвъат гыто нылгыркынин.
К’эйвэ?
К’эйвэ, — вэтгыры вагъэ Сергеев.
вай-ым гымнин Тылык’ лымн’энагъэ ынк’эйына ёргытвъэляволык.
Ыныкит-ым вай лыги нъэлгынин Унпэн’эрынэ ытлыгэ, мин’кыри вальо ынин экык рэмэйн’эты, к’ырым ынн’ин нъэтэнынныгнин.
ытлыгэ, мин’кыри вальо ынин экык рэмэйн’эты, к’ырым ынн’ин нъэтэнынныгнин.
Сергеевына энмэч лыги ръэнут ынк’эн лыгъоравэтльамэл Унпэн’эр.
Ок вынэ, к’эглынангэт нытэн’к’ин а’ачекэн нынны.
Ымы вай Сергеевына мачвалёмнэн ан’к’авыргыргылыко тылечьывыргыргын.
Ынан йыннин лымгылым, палёмтэлын’оэ.
Гитэнэн’эткуи, вачак’ ан’к’ак нывытрэтк’инэт панэна амыргынан увэйычгит ынкъам элгыкытракыр.
Ынкъам чама эвыр ынкы к’эргычьын гитэнэн’экин иле нинэнитк’ыевк’ин.
Тэн’уйн’э ръэнут эйычгилыку эвытрэтк’ыльин, — иквъи Сергеев.
Вачак’ вай эргын’ ныпкирк’ин выргыргын.
Энмэч ан’к’авыргыргык а’к’анръалявын’.
Ынкъам вай тан’ылгалын’: нымкык’ин тылечьыт нывыргыргэтк’инэт.
Мэн’к’о вай к’утти тылечьыт, ынн’э ан’к’ак ытръэч Унпэн’эрын ы’твъэт.
Ок вай, вынэ люрэк’ рин’энэн’эт?
Вынэ к’ырымэнат рин’энэн’эт.
Сергеевына энмэч рай ръэнут эйычгилыку льунин.
Ытлён нэмэ гэтанан’аткон’н’оэ, кэгриле к’эргычьыт элепы нэнагтак’энат.
Атыкына Сергеев аны ынн’ин гэтан’н’онэн, к’ынур вай ынык мачувпэральолк’ылык к’ынур выйилгитэнэн’эк танльон’ ымыльо Сергеевына льоо гитэнэн’этэ.
Како вай, — мэрынрэ иквъи Сергеев.
Мургин к’эйъытвъэт вай.
Лымн’э рай нинъэмэтк’ин лыгъитвъэт.
Ынкъам вай лымн’э н’ирэк’ чинит нылек’инэт, тылечьэ.
Ытръэч вай аны ръалыгъэтвычгыт.
Аны йъарат нылгинымэйын’к’инэт.
Вай гымнан вытку тыльуркынэт.
К’ыгитэ анык’ун, атэй, вай к’эйвэ ынн’ин вальыт лыгъитвыт лыгъоравэтльак нытвак’энат?
Ынпыначга люн’эймитэ рыннин гитэнэн’, ынан эмлылетэ энмэч льунинэт ы’твык’эгти, к’ол итыльыт амэчатыльыт, к’ол итыльыт нэмэ вытрэтыльыт айычгэткынык — гэмгэвытрэтык тылеймэвтылельыт.
Вынэ ынк’эн к’ырымэнат лыгъоравэтльэн ы’твыт, — иквъи ынпыначгын.
Ынк’эн рочгыльыт.
Микынти?
Рочгыльыт.
Ынн’ин вальыт лыгъитвыт амерыкальык: айванальык нытвак’энат.
Унпэн’эрынэ вай рэмкыльыт рэтыркынинэт.
Сергеев милгэрыткуи энанк’эргавмъамэта.
Кыкватвыргыргатэты йынк’эргын гырголятгъэ ынкъам ымыльо гролмакы рык’эргавнэн.
Рыпэт ынпыначгын гэмэччен’ыттэтлин, ынк’о-ым пагчен’эты гэтан’н’онэн гырголятыльын йынк’эргын.
Тылемэрынрэвэ итгъи ынк’оры-ым, вайн’ын’н’ок, ытлён к’эргатыск’ычатгъэ, ынк’оры-ым ритлеръуи янрайынк’эрго.
Йынк’эргын нэльуэн ымы нымнымык, ымы погранзаставак ынкъам н’энку, ан’к’ак — к’айъытвыткынык ынкъам лыгъэтвыткынык.
Аплёратвака ан’к’ачормын к’улитэ йыръэтгъи, к’ынур энмыгэн’ йъаяк’а.
Ынаны’ттъыёл нымнымгыпы тэгрэтгъэт н’инк’эгти, ынк’оры — майн’ыянвыт.
Ытлыгыт н’инъытвыткульин Унпэн’эрынэ бригадайпы кэтэм ан’к’ачормык нылк’отытвак’энат, пограничникык к’ача, етыльык заставайпы.
Ванэван мэн’ин ымы нывичетын элеты ынкъам эпъэрыткольэты айычгэгты.
Ынн’ин айычгэнма ныгтык’эн амнон’атгыргын: лыгэн-ым вай к’антаквык тан’эрын’.
Вачак’-ым вай ымы к’эйъытвык, ымы лыгъитвык — о’равэтльат ы’твыльэнлиткульыт, к’ынур гатле рилнилюльын.
Ытри нылгэнымльав нъатчак’энат чевтайычгэгты, ынк’оры-ым чевтайычгэнма нык’ивримпэк’инэт.
Вай-ым ытри энмэч эмнун’кы.
Вай-ым игыр танльон’ — комсомолбригадыльыт тан’ымыльо нымэлк’инэт.
Эвыр ынкы ымыльорык нагэтайвын’н’онат рэмкыльыт.
Айванальыт мачегыпатэты нылк’отытвак’энат, ырык авэръэпы нытилик’ин мимыл.
Ыргынан ныяак’энат амалван’ пэральыт к’эргоппан’кат.
Лыгэяагты вальыт ынк’энат уппэн’кэт ак’агнэнма игыр лыгэтанн’авэты ныпэрак’энат.
Погранзаставакэната эрмэтэ нэнанвэтгаатк’эн топыльын, мэчынпыльын айванальын.
Ынык катам ек’ачьомыткынык тинлылет: мран’к’ачкэн к’эргычьын гачгатлен, н’ачгын’к’ачкэн-ым гантымн’эвлен.
Вэчь-ым вай ынк’эн ы’твыкин этын.
Н’ыпэнэн’у ытлён ы’ттъыюлетгъи ынкъам иквъи, энмэн вай ынан ранвэтгаанн’ыркынэн руссильин этын.
Ынк’эн айванальын ынн’ин нытопъав гатвален, рыпэт вай ыныкит льулк’ыл эгитэкэ рытык к’ынур н’ирэк’ о’равэтльат гэрэлинэт манэгкэрчыковты.
этын.
Ынк’эн айванальын ынн’ин нытопъав гатвален, рыпэт вай ыныкит льулк’ыл эгитэкэ рытык к’ынур н’ирэк’ о’равэтльат гэрэлинэт манэгкэрчыковты.
Йилыльу нитк’ин инэныгйивэтыльын Эйн’эс.
Янор ытлён ныйилыльэтк’ин руссильэ айванальэты, нак’ам вай к’ытлыги пыкитльэт мэчынкы нылыгэвэтгавк’энат.
Мачымыльорык-ым айванальа лыги лыгэвэтгав.
Пыкитльэт ныромавн’ык’энат: ныркыпчыткок’энат рэлпэпы, мачвэйпы.
Вачак’ вай вэнлыги нытан’палёмтэлк’энат вэтгавыльыт ы’твыкин этын ынкъам советкэн офицер.
Ытръэч вай к’ол айванальын — мъык’опк’ынпыначгык’ай тан’ванэван ныпалёмтэлын вэтгавыльэты.
Ытлён илюкэ нылк’отытвак’эн ынкъам вай тан’к’онпы Атык нинэгитэйвык’ин.
Ытлён нытлепк’ин ынн’ин тан’апаака, ынкъам вай к’ынвэрлылет ыргин рырынгииквъэт.
Атыкына вай лыги ынк’энат лылет, о’раыныкы лылепыльыт оппан’кагэн’гыпы.
Ынръам-ым вай мин’кы ытри нинэльук’инэт?
Ынкъам вай люур эминичгытэтэ к’олентогъэ.
Какомэй!
Какомэй!
К’эйвэ ынк’эн гыт, Мылыгрок’?
Ии, Атык, ынк’эн гым.
Гымнан гыт гынмыеп тэлкылгыт.
Вай тъэр гивин’ит ытри янра вагъат?
Вэчьым вай к’ликкин кылгынкэн парол, лымэвыр-ым вай н’ирэк’к’ликкин.
Вай-ым Атык н’автын’тагнэпы ынкъам паатагнэпы мигчирэтык лельутвык Джерри.
Вынэ вай матчымчан’.
К’эйвэ-ым вай н’ан еп ы’ттыёлкэн ымнотамарав атвака.
Ытри тумгу нъэлгъэт ынн’атал-ым ак’атгэвэма: лыгъоравэтльат ынкъам айванальыт ныгытъэтк’инэт.
Ымы лыгъоравэтльанотакэн вараттэ, ымы рочгыкэн ыннаны ныченувъиткук’инэт.
Ынкы-ым а’ткэвма рэмкын гэтэйн’этлин чама вай вилыткульэ гэнн’инвилевлинэт рик’угнэлгыт.
Ынкы-ым вай ытри танн’ын’алк’эквъат тэвыльо Джерри, амерыкальэты ръавн’ыттыляльотвэты.
Вай-ым ынкы тумгу нъэлгъэт.
Вай-ым н’энку ымыльэты Азиякэн айгыск’ын’к’ач лыгэн ратгэмавэты нытвак’эн.
Э’к’у нылгык’ин лыгъоравэтльанотан царькэната выёльа; нотачьомыткыно нылгык’ин.
Вай-ым лыгэн этынво н’утку нитк’инэт амерыкальыт: нынмыткок’энат ръэвыт эмнун’гынникыт, нытэмъюнъюук’инэт ынкъам нэнэвнайвык’энат айванальыт ынкъам лыгъоравэтльат.
Вай-ым ынн’ин вальо инэнтэвыминн’этыльу гитлин ымы Джеррикэн этын.
Ынан к’онпы тэвыльыт нинэймитк’инэт Рочгык, чымк’ык-ым Лыгъоравэтльанотак, ин’к’ун ыргынан нымэльэв лыги ымыльо и’рвытгыркин гычормыт.
этынво н’утку нитк’инэт амерыкальыт: нынмыткок’энат ръэвыт эмнун’гынникыт, нытэмъюнъюук’инэт ынкъам нэнэвнайвык’энат айванальыт ынкъам лыгъоравэтльат.
Вай-ым ынн’ин вальо инэнтэвыминн’этыльу гитлин ымы Джеррикэн этын.
Ынан к’онпы тэвыльыт нинэймитк’инэт Рочгык, чымк’ык-ым Лыгъоравэтльанотак, ин’к’ун ыргынан нымэльэв лыги ымыльо и’рвытгыркин гычормыт.
Н’ырок’ гивин’ит чеэкэй ытвыльэтгэт ынкы Атык ынкъам Мылыгрок’.
Н’ыронгэвэн’эт чеэкэй нэнтэвыминн’этынэт, чеэкэй к’амэтвагъат, винрэтвылгыткуэт.
Ынк’оры-ым Атык н’ыпэгъи ляльотвэпы, ынык-ым яачы пэтле ымы Мылыгрок’.
Вачак’-ым ытри лымн’э о’птытъача нырэмкыльэтк’инэт,       к’ол-ым нитк’инэт лыгэн а’тав нырынгииввылгыткукинэт к’улинымык.
Ымъэрвытгыръеквэ ытри нэргыпатк’энат: кынтэльыт, айылгыкыльэнат ы’твыльэтык ынкъам аны тэн’гырэпыльыт.
Нымкыче ытри пэлгырачвын’гъат ытынвэрэвма чама мын’эма.
Ынк’оры-ым мараквыргын мгоэ.
Лымн’э о’птытъар гивин’ит галяк к’ынур армайычгэйн’ын Великий Октябрькэн революциякэн пыкиргъи Лыгъоравэтльанотак.
И’рвытгырык о’мрыграница нъэлгъи, ынкъам вай турыльын, чигтурыльын вагыргын мгоэ морыкан’к’ач.
Ырыкан’к’ач-ым вагыргын пэнинэмил нылек’ин.
Гымнан гыт гынмыеп тэлкылгыт, — нэмэ иквъи Мылыгрок’.
Ымыльорык нымык энмэч лыги: н’ырок’ айванальэн ы’твыт гайоо’ръоленат гынунык.
Эйычгитэ нынывичвэвк’инэт ытри, к’ынур рик’укэтэ амнон’пэпэк’ылгын, лыгэн вай нынлыплятк’энат о’ралыгъоравэтльанотагты.
К’ол-ым вай ы’твъэт авынтылягты мимле йыръатын’огъэ: чимэтгъи ытвынэлгын.
Вай-ым айванальыт энмэч раквачанвэты нычимгъук’инэт, к’этэв-ым вай ытри комсомолбригадк’айъытвэпы нэльунэт.
Ынн’э вай колё а’ткэн’эты нэйычгитк’ин, вэнлыги вай комсомолтэ винрэтыск’иквъэт.
Раквачан’н’ольыт айванальыт ченэтъытвыткынык нэйн’энэт, лыгъитвъэт-ым э’мэтэ нэныпкирэтын.
Н’ирэк’ к’утти лыгъитвыт ыргынан чинит пыкиргъэт.
нэйн’энэт, лыгъитвъэт-ым э’мэтэ нэныпкирэтын.
Н’ирэк’ к’утти лыгъитвыт ыргынан чинит пыкиргъэт.
Айваналыт калеткорак нъэлгъэт.
Янор ытри нымачайылгавк’энат, мачайылгавэты ныгитэк’инэт пограничникыт.
К’эйвэ вай лымалё нэрэлгын’ынэт, энмэн ытри эчимгъукэ советан’к’ак нъэлгъэт, вай ёота ытри н’анк’оры рылыпляннэнат’.
А’мын вай к’олеан’к’ак ы’твыткульу к’эйвэ к’ырым ы’нылгынэт?
К’эйвэ нэрэтрилн’ынэт, — ыныкит-ым нэрэтрилн’ынэт, к’эйвэ ыргин тымъёт рыркат нэрэйылн’ынэт.
Люрэк’ а’мын майн’ымынгыквын нарагнанн’ын, ин’к’ун нэвинрэтынэт.
Пытк’ы вай ынк’энагты ныкапчачатк’эн ы’твыкин этын Тэпк’эльын — топыльын чимэттинлылельын айванальын.
Ытлён нэргъав нэтчывъенток’эн, ыныкит ытлён микынэ руссильэ лымэвыр лыгъоравэтльата нинэгитэк’ин ынкъам вэчеты нын’ынван’эк’эн, ыныкит ытлён ванэван микынэ ныгитэнин.
Аны колё к’утырык мыкын’ ынан нынъэйн’эльэтк’ин ынпыначгын Мылыгрок’.
Ынан нинэйпык’ин к’эгриле йыкыргын ынкъам винвэ анн’энагты нинивк’ин ынпыначгын.
Тан’авъеткынка ымыльо ынк’эн Мылыгрок’ына нэнапалёмтэлк’эн, ытръэч кытк’онача нытлепк’ин Тапк’альына ынпыльэ мэрэлылята.
Пэтле етгъи пограничникыргэн очоч, иквъи, энмэн гавэтгавъёлгытколен армагты.
Ынкъам эрмэтэ ынн’от гивлин: айванальыт ы’ныныткивэтынэт, ы’нынк’амэтвавынат, мэлетык-ым — ы’ныркыленэт границатагнэты.
Тэпк’эльын нытагъенчаткок’эн, нык’ынн’этк’ин, о’птытъача нинэнвэнтэтк’ин йыкыргын, к’ынур рай ръэнут нэнарамн’ылён’к’эн, вачак’ найылгавк’эн.
К’ынвэр вай иквъи.
Тъэтйильын-ым вай ымыльо ынк’эн?
Йилыльэтыльык Эйн’эсынэ рээн ымы Атык ынкъам ымыльо колхозникыт тэнн’ыткуэт.
Игыр-ым ымы айванальыт танн’ыткон’н’оат.
Вэчьым вай коргаквъат, лымэвыр ин’к’ун вай Тэпк’эльын лыгэтэнантанн’авэты ныпэрак’эн.
Н’эрануврынныльын йыкыргын гэнвэнтэтлин: чын’атыльын ынкъам янратыльын уппэн’кы к’ынур рынныт ныпэрак’эн, мачатынватъё лылегылгын гэннутлин, рыпэт лылялгын гэйпылин; мран’к’ачалылята-ым мачынк’увавэты ытлён ак’эргычьыкэтэнлыляйпы нытлепк’ин.
Вай-ым к’ынвэр ытлён чинит тэнн’ыткуи.
Ынкы вай, мачматэватэты ытлён иквъи, рыгъеватэты н’ачгын’к’ачкэн лылялгын.
Люрэк’ вай ымы турык амынгыкватка нынмэлевэтк’инэт?
Тэпк’эльын ынкъам лым к’ол айванальын, и’гнэтыльын ы’твыткынгыпы пэн’кома ынкъам рэлпатынватыльын, больницагты нэнльэтэтынэт.
Сергеев, энмэч пылыткульын инэнъюк, ытри Эйн’эс калеткорак пэнъёлгынынляквъат: к’эйвитык вай игыр июль, вэнлыги н’аргын нычык’этк’ин ныкитэ, чама ныгтыйгатк’эн.
Чама-ым вай рэмкыльыт тан’авэръынкыквавын’ пэнъёлгык к’ача.
Кита вай, Атык, к’ытипъэйн’эги, — иквъи Эйн’эс.
Иам-ым этипъэйн’экэ?
Атык нытэн’ычьэтк’ин грэпык, а’мын-ым вай э’тки этэн’ычьэткыльин грэпык грапк’лявол.
Пытк’ы вай ыныкит тумгыт рапалёмтэлн’ыркыт.
Игыр-ым вай пытк’ылым: Атыкына рырынгиивнин тэлен’кин тумгытум.
Вай-ым ытри Мылыгрок’ нымкыче гатэпъайн’арачвын’ленат.
Атык иквъи:
пытк’ылым: Атыкына рырынгиивнин тэлен’кин тумгытум.
Вай-ым ытри Мылыгрок’ нымкыче гатэпъайн’арачвын’ленат.
Атык иквъи:
Китъам, Мылыгрок’, тэлен’кин вагыргын мынкэтъон.
Тылык’, к’ырэтгын гымнин ярар.
К’ытлыги вай ярар энмэч н’утку.
Тылык’ынэ к’ытлыги гынмыеп гэрэтлин — вэчьым вай ытри Эйн’эс вэнвывэтгаквылгыгъат.
Ынпыначга н’ычвынатэты нинэгитэк’ин экык.
Лымн’э вай тъэрк’эй ы’лёт рагалян’ыт ынкъам Тылык’ рэпэлк’ынтэты Ленинградеты.
К’эйвэ вай яврэна рэеты н’анк’о?
Како колё ыяа Ленинградтагнэты.
Энмэн рай кылгынча Въэн’тагнык.
Тылык’ынэ йылнин ытлыгэты ярар ынкъам уттык’эй Эйн’эсынэ —  мимле йыръыльын чайкойн’ык’ай.
Атыкына ритк’ыевнин эвъярарналгын, рытрунин уттык’эе ынкъам эвыр ынкы ярарвыргыргын к’энтэтгъи калеткорачыкоеквэ.
Ынпыначгын тэпъайн’ан’н’оэ.
Эвыр-ым вай мэн’ин ан’к’ак, тыляма н’ан ратымн’эвы эн’эрэ наранкэтъовн’ын, ръэт вай нэрэныгйивэнн’ын.
К’эргонпан’аръеквэ ръэт моргынан вай мытльуркын, ынк’эн вай нымэльэв лыги, к’онпы ан’к’ак лейвыльэтльэ.
Эвыр-ым вай ныгтыйгатк’эн, айпэты йъыйык’ нытвак’эн, авытраткэгты эн’эрыт, к’эргыйъыйъымэл пэральыт, мин’кыри вай ынкы итык, араквачака вай итык, микынэ рэнйэгтэленн’ынин гынин ы’твъэт ынк’о, ан’к’айпы.
Уттык’эй нилюльэтк’ин гырэпыльык мынгык, ярар пыннэты нывыргыргэтк’ин.
Нутку вай нынлетк’ин пэнъёлгын, н’аргын-ым панэна нилетк’ин, ынкъам вай ынк’эн грэп гамгавакъотвальа к’алялвынэты нытгэлк’ин.
Ынн’ин-ым вай нычимгъук’ин ан’к’аляйвыльын ёанма, — к’эйык’ын нытипъэйн’эк’ин Атык, — пэн’ъивэтыльын н’ан ынкы, к’ытъыматык кытыйгэты.
Ынкы-ым вай винрэтыльу мургин н’ан Унпэн’эр к’ытгъи, йъэчычеи, ок, к’эйъытвэ комсомолыльэн бригада.
Вай-ым ынк’эн мургин рырмэн, н’энъян колхозкэн, вай.
Эргыръон!
Вай-ым н’от Унпэн’эр мургин н’иныльын, айылгыкыльэн!
Рыегтэленнинэт ынан раквачан’н’ольыт вай ан’к’ак, эн’эрги эльукыльинэт!
Этъам-ым н’ан к’эглынангэт ынин нынны н’от Унпэн’эр.
эн’эрги эльукыльинэт!
Этъам-ым н’ан к’эглынангэт ынин нынны н’от Унпэн’эр.
Н’энбригадир эгыпатэты нырэмыннун’к’ин, ынк’оры-ым нытэрилвын’к’ин, ынк’оры-ым нэмэ нырамыннон’ын’ок’эн.
Аны вай ытлён ныгитэйвык’ин ынкъам нынигыпэвк’ин.
Чама вай ынан мэчьэк’у нинэлгык’ин ынин нынны — Унпэн’эр — ынн’э вай ынин льулк’ыл эгтин’кыльин ынкъам кэргыпыткульын, чама-ым иквыкыльин.
Вэнлыги-ым вай ръатгыргын, ин’к’ун вай Атыкына ытлён грэпык тывыркынэн.
Аны вай тэн’гырэп!
Ынн’атал-ым нытэн’к’ин колхозык Эргыръон грэпыльын!
Вай вэчьым ымлыгъоравэтльанотаеквэ уйн’э лымн’э ынн’ин вальын!
Игыр-ым вай ярар Мылыгрок’ына нинэнвыргыргэвк’ин — янор гыватковты, ынк’оры тан’ын’.
Ынпыначгын-ым нак’ам вай аторымгокыльэн типъэйн’эк: нытагъенчак’эн, нычемгъотвак’эн.
Вай-ым тэпъайн’амгогъэ.
Рульк’улилын, мэчвиврэльэтыльын, вачак’ вэтгавыт нымэлк’инэт, тан’кэтъольыт ынкъам вай палёмтэлыльыт пэтле лыгэтан’палёмтылын’оат.
К’эглынангэт вай Мылыгрок’ н’ан титэ тэн’гырэпыльу гатвален, к’эйвитык вай вэчьым кытк’онача ныгрэпк’ин.
Ынан вай пынныгрэпык нэнатвык’эн йъаяк’, элгыпэральык’ай йъаяк’ йъота етъатъё гынунык.
Ёо вай Атыкына евэк’ын’ нэнатвык’эн.
Ынан рулк’улитэ ванэван нынрулылтэвнин кытыйгын, н’аргын выргыргэтыльын ынкъам вай к’ынур ымы кытыйгыан’к’эн пыннытипъэйн’эн нэнаяак’эн.
Мэрэк’агтэ нытилик’инэт ынпыначгык пылмылыляйпы.
Ванэван мэн’ин ы’нгитээн игыр ынк’эната лылетэ.
Вай вэчьым игыр ыргынан нэльуркын н’ан ручевыльын йъаяк’ вакъольын айычгэткынык.
Ытлён наркычыткок’эн айычгэткынык, аны вай гыгаргыргын, нак’ам-ым а’к’арэн’ан’.
Вай энмэч айычгэчгын иквэтгъи, вай-вай мылеркын ынкъам к’улиэйычгитэ рэйпыгнин ручевыльын йъаяк’.
Йъаяк’ нырэрин’эн’к’ин, вачак’ нылвавк’эн.
Энмэч-ым вай гэручевлин элгыпэрарэтльан йъаяк’, ынык гыргоча эйычгин, увпэральычгын эйычгин’.
Люур Мылыгрок’ выйитвыгъи, эплыплыткукэ типъэйн’эн.
Вэчьым аны н’ан гэвйиръэлетлин ынпыначгын.
Ытлён тагъенчан’н’оэ, рытрилнин ярар.
Мэрэт энмэч нытилик’инэт льокымъоеквэ, ванэван лылек нывиврэльэтынэт.
увпэральычгын эйычгин’.
Люур Мылыгрок’ выйитвыгъи, эплыплыткукэ типъэйн’эн.
Вэчьым аны н’ан гэвйиръэлетлин ынпыначгын.
Ытлён тагъенчан’н’оэ, рытрилнин ярар.
Мэрэт энмэч нытилик’инэт льокымъоеквэ, ванэван лылек нывиврэльэтынэт.
Гынан, вай ипэ ванэван йъаяк’ грэпу к’ылгыгын?
Мылыгрок’ына лён’татлын’а ытлён рыннин, лымэвыр этъым лён’валёма рыннин.
Ванэван, — Мылыгрок’ына пууръу иквъи н’инльэн айванальын, — ынан ипэ ванэван йъаяк’ грэпу нылгынин.
Ынин экык кытур элек гараквачален.
Ынкатагнэпы ынпыначгын атванвыка нъэлгъи.
Мылыгрок’ иквъи:
Ан’к’ак вай гымнин экык гараквачален, вай ынн’ин к’ынур игыр ёанма.
Мурык нымнымык игыр этынво Тэпк’эльын, ымыльо н’ырок’ лыгъитвыт ынинэт.
Чит н’ырак’, к’ол кытур гэргэвэтлин.
Ынкы вай гымнин экык гатвален.
Ытръэчтэгын экык к’ликкин н’ыръо парол гэвэльын.
Ынкы-ым вай ыргин тылечын гэчимэтлин, — нымн’ылтэлк’эн н’иныльын айванальын.
Чит-ым вай а’ачека ивнин Тэпк’эльын, энмэн к’ун-ым вай тылечьын янор ы’нтэнкэвн’ын, ынн’ин а’к’алкын’.
Тэпк’эльын-ым ванэван ымы ныпалёмтэлын, ытръэч вай нъэтйивчитк’ин.
Ыныкит вай эйычгик ранъав мытлян’н’омык, вай ыргин тылечьын нывилгъи.
Этын-ым чинит ачгыта нытвак’эн, к’олеы’твыткынык.
Вай-ым ынан ытри а’матъёлк’ылтэ чит, ынръам э’нк’этгъи, люн’ъэмэтэ рыннинэт.
Аны вай нылгэнайылгык’эн, чинит увик нинэрэнъэгтэленн’ык’ин.
Лымэвыр-ым вай а’тав люн’ъэмэтэ рыннинэт, ин’к’ун страхпремия ныпиринин, ы’твык курэ.
Ынкы вай мытлын’эн к’ляволтэ раквачаат, Тэпк’эльын-ым лыгэн ымы эчимгъукыльин.
Ытлён эквэтгъи Номэты ынкъам ынкы страхпремия пиринин.
Нымкык’ин манэт, лыгэн вай чегмыкын’ ынкы пэтылыгъытвык вэчгыргык.
Н’эвъэн-ым гынин нымэлк’ин?
Вынэ уйн’э амгымнан тыпэлятык.
Н’ырок’ чит н’ээккэт татваленат —  ымыльо въигъэт.
Вынэ вай, Атык, айванальыт нымкъэв нывъиткук’инэт.
Вай нытъылын’ок’энат — нак’ам-ым рэк’э рэмэлевн’ык?
Мэн’к’о манэт эймитык?
Ымы-ым вай атъылын’ока нымкык’ин нывъик’инэт.
Э’тки вынэ вагыргын, к’онпы варат ныгытъэтк’ин.
Ныгытъэтк’ин?
Мылыгрок’ ытръэч ныпыннъэв рэмыннун’гъи, н’иныльын айванальын иквъи:
К’эйвэ-ым мурык ръэмин’кы варкыт ынк’энат гаймычьыт.
Мургин-ым гаймычьын — ан’к’агыннэкыт.
Игыр-ым вай мурык гынник лыгитъэттывигъи.
Вай мурык илирык к’ача, к’улинымык амерыкальа рэн’анан’вакъон нэтэйкыэн.
Рин’энэн’эт нэтчык’эначгыт, нымайын’к’энайн’ыт, аны колёмэй нывыргыргэтк’инэт.
Гынник вай ныгынгэвк’ин ынк’оры.
Ынк’эната вай ыягты нъытвыткуск’ивмури — чымче уйн’э эгынниккэ.
К’унэче вай гымнан чинит тыльун: амерыкальа рин’энэн’эткульэ ымыльэты рылымкычгын пэгляръота к’эгнэвъюунин.
Лыгэн вай нувичвэтк’ин.
Рыркат нэргэвэтк’инэт, аны вай а’мын э’тки.
Мури-ым этэйн’эткэ нытваморэ, ныгытъэнмури.
Аны вай к’ыпаагэ инэнйейвэчевык, — иквъи Мылыгрок’.
Кита н’ан к’ытвы, Атык, мин’кыри гыт нымытваркын.
Гэнэнэнэйгыт?
Ии, гэнэнэнэйгым.
Атыкына рамыннон’эты гитэнин Тылык’.
Эквыаачек, к’эргычьык к’ача Сергеевына ынкъам Эйн’эсынэ рээн вакъотвальын, нэмык’эй рэмыннун’гъи.
Ынк’эн гынин экык, — чичеквъи Мылыгрок’.
Гымнан еп к’эйъытвык нинэгитэйгым ытлён — вай к’ынур н’ан титэ гымнан ынин льулк’ыл нинэльуйгым.
Ынкъам вай ынк’эната гымнан гыт эк’ылпэ тэлкылгыт, Атык!
Еп вай ан’к’ак гыт эккэтэ гымыкагты нанкэтъоквыт.
Мылыгрок’ эюгьи.
Ытлён нывэннэтк’ин, нак’ам вай ваннатгыргык рээн ынин тэлен’кин тумгытум тагнымытваркын.
Вай а’мын гыт, Атык, палк’анма гакоргавк’авэгыт!
Вай-ым игыр гынин экык, к’ынур гыт мури кынмал мэгчеранма ынкы мэркычгыргын Джеррик!
Ытръэч вай нымытвагыргын ынин, вэчьым тан’ын’ мурык вальын.
Вай тури вэчьым нымэльэв, ан’ъока нынымытваторэ?
Ыныкит вай экык рэнагляты ытлыгэты ымы чимгъутэ, армагырга ынкъам к’эргылылята — ынн’атал-ым тэн’ивинильу ытлён ритгъэ.
Тылык’, вэчьым, тан’тэвыльо нъитын, — иквъи Атык.
Стахановыльо нъитгъэн, — иквъи Унпэн’эр.
К’эглынангэт, — иквъи Атык, — ытръэч вай Тылык’ ванэван мурык рээн нынымытваан.
Ытлён нырэгъючечн’ык’ин Ленинградык, ытлён студент, н’анк’оры ытлён кытэк’эй гэмигчирэтыск’ивлин, пэтле рэквэтгъэ.
Ынан нинэгитэк’ин мургин колхозкэн мэгчератгыргын, гаймычьын мургин, трудоднит.
Гаймычьыгъёлыльо ритгъэ.
Ленинградык варкын вай ынн’ин вальын калеткоран — Экономический отделениено нылгык’ин.
Вай-ым гъытвыткулин ытлён тумык рээн.
Гыт вай ымы Москвак гатвайгыт?
Ии, — эккэк пууръу иквъи Атык ынкъам эк’ылпэ авъеткынка нъэлгъи: малйъарат ытлён калготкэркын эккэтэ.
Вачак’ вай рэмкыльык лылегйит — ванэван.
Вынэ ванэван эмэккэтэ ытлён игыр ныкоргычьатын.
Игыр н’ан ытлён, к’ынур ымыльэты советк’эн варат, вэтгавыркын рамкыльэты Ынкъам ытлён иквъи:
Морык колхозгыпы н’ирэк’ а’ачек Ленинградык кэлиткуркыт.
Ыннэн а’ачек ынкъам ыннэн н’эвыск’эт.
Вай мурык учителен чакыгэт — ынпыначга рыгйивэннин Эйн’эс.
Лымн’э вай н’ирэргэри Хабаровскык ныкэлиткук’инэт.
Ымы вай гым, — иквъи Унпэн’эр, — председателя яврэна энэнатвыэ тын’эвынво калетконвы Хабаровскагты.
Эргатык инъэ айванальыт рагтынвы тэнмавын’оат.
Энмэч вай эргыръон’н’ок гапаален кытыйгатык, нак’ам-ым панэна нэйычгитк’ын.
Вай-ым ымы ыныкит аймыёчгычыко рыкамагравык мимыл — к’ээк’ын этымгэвкэ нитк’ин.
Н’утку-ым, ан’к’ак вынэ мыкын’ мимыл, эк’ылпэ ак’атымгавын’.
Айванальыт гатан’пан’ъэвн’ытоленат, ытри нэвинрэтынэт тэнкэвн’ык ы’твынэлгын.
Ымыльо энмэч етъан’.
Выргыргэтгъэт тылечьыт.
Н’ырок’ лыгъитвыт ынкъам ырык рээн тылельын к’эйъытвъэт, мачаркычытковты, иичгэтгъэт ан’к’ачормэпы.
Ыяа вай ытри энмэч ан’к’ак’ ынкъам Атыкына энмэч мэткиит нинэльук’ин мык’увувикк’эй Мылыгрок’.
Ытръэч н’ан илгылевтынкылвэтыльын Тэпк’эльын к’онпы нывытрэтк’ин.
Ан’к’ачормык, ынпыначгык к’ача, нылк’отытвак’энат Тылык’ ынкъам Сергеев.
Тылык’ иквъи:
Эквэтгъэт амерыкальыт.
Пэлк’ынтэтгъэт, — чемгъотвагты иквъи Атык.
Лыгэн вай к’ликкин мынгыткэн  парол, н’ирэк’к’лигмил гивимил яал нымытваркыт.
Пытк’ылым а’к’ан’.
Сергеев нытлепк’ин о’ран’к’агты.
Ванэван вытратыльэты лыгъэтвэты,    ипэ-ым рымагтэты, н’ан у’рэн’энри, мин’кы Амерыкан.
Ынкъам вай ынан к’ынур нинэльук’ин ипэ ванэван И’рвытгыргык рочын’кэн Амерыкакэн рытавэмэнн’атъё Кыгмин, ванэван айванальэн чематйарат, ипэ-ым эквыпэральыт Гудзон-к’оймак эквыярачгыт гаймычьыльэн, вэлыткорачгыт.
Ынкъам вай ынкы нынкалыровк’энат имыръэнэлгыт, котъёттэ Кыгмик, Тэпк’альынгыпы.
Айванальэн-ым, лыгъитвыт энмэч чекыяа.
Н’ырок’ лыгикиткит вытрыльыт, амэчатыткольык’агтэ ан’к’ак’ увпэракагтэ.
С.
Кытэк’эй нинэтрилк’ин, ынк’оры нэмэ нэнанпылгытравк’эн.
Ынк’эн кытыйгын.
Вачак’ Тэгрын’энэ ванэван нылгэлнин.
Ытлён энмэч рин’энэн’эчыку нывакъотвак’эн, тытыл айпэты, кытыйгын ванэван ныгаляан рэн’анан’чыковты.
Рыпэт ымы аэровокзалыткынык вальэпы элгывэтгавъёлгэпы тэгмэткиит э’йн’эвыргыргыт тан’валёмын’.
Тэгрын’э рин’эмъеркын Хабаровскагты.
Ынк’эн аны микынэ авытрыкэкагрэлчын’а рыпылгытравыркынэн рэн’анан’вакъонвыкэн въэй?
Кытэк’эй нинэтрилк’ин, ынк’оры нэмэ нэнанпылгытравк’эн.
Ынк’эн кытыйгын.
Вачак’ Тэгрын’энэ ванэван нылгэлнин.
Ытлён энмэч рин’энэн’эчыку нывакъотвак’эн, тытыл айпэты, кытыйгын ванэван ныгаляан рэн’анан’чыковты.
Рыпэт ымы аэровокзалыткынык вальэпы элгывэтгавъёлгэпы тэгмэткиит э’йн’эвыргыргыт тан’валёмын’.
Эрмэтэ к’ычекытвальыт матъяал нъэлыйгу рыннинэт.
Ытри игыр эвытрыкыльинэт.
К’эргычьэпы танльон’ ытръэч майн’ыкытыйгыкагрэля рыпылгытравъё вытэчгытрывъаглын’ын.
Вай въаглын’ын о’раяалегты эквэтгъи, аны вай йык’ын’, лыгийъэчычегъи.
Мытрин’эмык, — иквъи топыльын рин’этылельын, Тэгрын’энэ ы’ттъыёча вакъотвальын.
Игыр Тэгрын’энэ чинит льуркынин: рин’энэн’ энмэч янратгъэ нотаск’эпы.
Въаглын’ын ныйъэчычек’ин эвыча, вэчьым вай н’эранметрмэл.
Вынэ вэчьым н’ыронметрмэл иквэльу.
Пин’кук-ым энмэч айылгыгыргын.
Пытк’ы гырголягты, гырголягты.
Пытк’ылым гырголягты!
Тэгрын’э рыпэт выйиръэлетгъи.
Вачак’ тан’ванэван ныкэлирээн.
Лыгэн тан’ванэван мыкэлирээк, — эмк’элелвынэ нивк’ин н’инн’эвыск’эт.
Вай Йынрына тырэкэлин’ын, энмэн н’от тан’ванэван мыкэлирээк.
Ымы ванэван нанн’элёан.
Лыгъэтвыткынык ымы лыгикиткит айычгэнма анн’элёгыргын майын’кы.
Вынэ н’отк’эн лыгъитвык чекалван’ вальын.
К’ынур вэчьым к’авъелёолгын?
Нэмык’эй чекалван’!
Вынэ вай тан’ъак’антэнмын’ ынк’эн мыркогыргын, йъачычагыргын, чекгыргол вагыргын!
Рин’энэн’ тылян’н’оэ.
Н’аанк’эн н’ан ръарак’ай.
К’эйвэ вай ынк’эн аэровокзалкэн яран’ы?
Ярак к’ача нылк’отытвак’энат о’равэтльат, нылевалыткок’энат.
Ынкы нэмык’эй Тэгрын’энин ытлыгын, нак’ам вай ытлён к’олео’равэтльалыко ак’альон’.
Вай ынан ванэван игыр ытлыгын нычимгъунин, ынк’эната Тэгрын’э мачн’ыркылятгъэ: ытлыгэ-ым вэчьым ытлён к’онпы чимгъуу лын’ыркынин.
Ымы вай акватын’ок люнтэн’уквэтэ рыннин ынпыначгын.
Вай тумгыт окванма рин’энэн’эк вакъойго нэнтынэт.
Мэчынкы виин авнагагчавка итык, ынръам вай н’отк’эйына топыо’равэтльата нэнангалян’атк’эн ы’ттъыёлягты, нак’ам тыттатъёлгык’ай нычьувык’ин.
Тэгрын’энэ ванэван нырэнкимэвн’ынин ытлён.
Вынэ-ым акавкэгыргын — вай ытлён еп н’ээккэк’эй, топыо’равэтльан-ым лыплявтыльын, аройвыльын.
Ынк’эната Тэгрын’энэ лыгэк’ылпэ уквэннин ынпыльын Мэмыл ынкъам кытгынтыттатгъэ таттатъёлгыеквэ.
Лымн’э к’унэче каврагъэ рин’энэн’ рэн’анан’вакъонвык гыргоча, нэмэ вытрэтгъи аэровокзальяран’ы, галяск’ычатгъат энмэч лыгимык’ытвильыт к’ычекытвальыт.
Эвыча-ым энмэч к’ырымэн рэн’анан’вакъокэн вэтгыск’ын, ипъэм рай ръайынрыт — элгывытэчгытрыльыт чама вытэчгытрычетлёльыт.
Легли на курс, — иквъи топыльын к’лявол.
Тэгрын’энэ тэн’вытку ынк’эн вэтгав валёмнэн.
Ытлён нъымк’упк’этк’ин: иам-ым легли?
Вай ымыльо рин’эмъетыльыт ванэван натчьатынат, рин’энэн’эткульын ынкъам ынин винрэттумгыт, нэмык’эй ванэван ныйылк’этынэт.
нъымк’упк’этк’ин: иам-ым легли?
Вай ымыльо рин’эмъетыльыт ванэван натчьатынат, рин’энэн’эткульын ынкъам ынин винрэттумгыт, нэмык’эй ванэван ныйылк’этынэт.
Топыльа гитэнин мынгылен’ыткочьын.
Вынэ вай ванэван эмлин’ыткучьын ныгитэнин — лин’ыткучьык к’ача ынкы кампыс.
Рыгйивэтык рылгэ кампыс ынкъам ы’ттъыёлягты рыпэтгавэты мынгылгын, ытлён иквъи:
О’райвачын’к’ачагты мытлеркын.
Катам о’райвачын’к’ачагты.
Ии, — рэмыннун’гъи Тэгрын’э, — пэтле рэльэленръуэ.
К’этын’ок-ым галгат айвалеты нырин’эк’инэт, омнотагты.
Ынн’атал-ым тан’ычьыгыргын галгано итык!
Игыр-ым вай Тэгрын’энэ чичевнин тылетумгин тывъё: катам о’райвалеты, Хабаровскатагнэты варкын эвытрыкыльин ръэт гырголята выенан’к’аеквэ; рин’энэн’эткульэ рыгырголявнэн рин’энэн’, гырулмыи рэн’анан’вакъонвык гыргоча, ынк’оры-ым айвачын’к’ачагты эквэтгъи — к’ынур вай рытрилнин рин’энэн’ ынкы ръэтыткынык.
Рытрилнин ынкъам игыр мачынан нырин’эмъетыркын ынкы ръэтъеквэ к’онпы ы’ттъыёлягты!
Легли на курс — эмк’элелвынэ иквъи Тэгрын’э.
Ынан энмэч ванэван ынк’эн вэтгав тэнн’у нылгынин.
Пууръу вай ынкы рай ръэнут нылгинытэн’к’ин нинэлгэлк’ин, рай ръэнут эмрин’энэн’эткульин.
Тэгрын’энэ эмк’элелвынэ ынк’эн нэнатвык’эн ынкъам вай к’ынур рин’энэн’эткульу нитк’ин.
Эвыр-ым вай ванэван рин’энэн’эткульу, ипэ-ым гыюлыльу рин’этылельу, нымкыче рин’этэ лейвыльу.
Люур рин’энэн’эчыку вуск’ыръуи, н’аргын ръэнут ымы ак’альон’, к’эргычьыт рай рэк’э элгычеръыпэральа эйпынинэт.
Вынэ вай ръэнут ынк’эн?
Вачак’ ынык ы’ттъыёча вакъотвальын топыльын к’лявол энмэч нытъирэткук’ин.
Ытлён к’утынэ, н’ачгын’к’ач к’эргычьык к’ача вакъотвальа татлыгнэн:
Ынк’эн йын’эт.
Мури йын’ачыковты мытрэмык.
Кытэк’эй нак’ам вак, рин’энэн’чыку к’эргаквъэ, рин’энэн’  йын’ачыкойпы н’ытогъэ, к’эргычьык рымагты нэмэ энъык’эргык’эр.
Вай кэтэм ынн’ин нытвак’эн, ыныкит поезд нотаск’ычыкойпы нынток’эн, — иквъи нэмэ к’ол тылетумгытум.
ынк’о нэмэ нытан’к’эргавк’эн, поезд н’агчыкойпы нынток’эн — н’аргыновты.
Гым тэнъепэчгин пылвынтыръэта элекэ, — иквъи Тэгрын’э.
Эвыча-ым н’эгти, рай ръэвээм к’ынур рыратъё к’элпэрлента, н’эглыку ныпыльыльэтк’ин.
Ытръэч вай к’улимин’кы нотаск’ыткынык увчеръыпэрат.
Ынк’эн йъыт, игыр-ым ынк’эн Тэгрын’энэ нинэчичевк’ин.
Гэмгэ йын’эк мыран’к’ач танльон’ нотаск’ыеквэ выйилвыйлти.
Рин’энэн’ йъык гыргоча нылек’ин, Тэгрын’э рин’эмъеркын Хабаровскагты!
К’упк’ыльык’эй, тан’ъымпэральын к’онъачгынкылассык кэлиткульын н’ээккэк’эй нычейвыткук’ин амнон’ъеквэ, нытын’эчьыпрык’ин.
Нак’ам уйн’э мынгык тын’эчьыт, ытръэч нык’ик’ин россекнига Флора Севера.
Н’энку страницак вытгыр н’ээккэк’эе нинэтрилк’инэт пыръёттэ тын’эчьыт.
Ынкы уйн’э эмн’ирэюну ыннаны вальыт — амалван’вальыт, эмыннэнъюну.
Н’ээккэк’эй и’мпык, ынин увкыттэлкин чьомыткынтэ въэйык нытрук’инэт.
Н’ээккэк’эе нинэльук’ин ынан тан’пэрачьын тын’эчьык’эй, нинэпрык’ин гавытвынма, нэнарылгык’энат пойгычьык’агтэ ынкъам ин’к’ун авнанватка ныпылмэръэв рыпылгытравыплыткок, нэнаёк’эн книгачыко.
Ынк’эн-ым н’ээккэк’эй Тэгрын’э, гыннин’н’ыттыльин Мэмылын н’ээкык.
Ытлён ныкэлиткук’ин Въэн’ык, мынгыткэнаклассыльык калеткорак.
Пан’ъэвын’ытонвы-ым ныетк’ин ытлыгэты, колхозеты Эргыръон.
Ытлён уйн’ыльин ытльакыльэн.
Еп Тэгрын’э нылгиныппыльэв вама ынин ытльа гэвъилин.
Вачак’-ым гытлыгэ ынн’ин ытри нытумгыльэтк’инэт, рыпэт вай вэчьым ванэван ынн’ин ынин кэлиткутумгыт ытлыгык рээн нытумгыльэтынэт.
Тэгрын’энэ пылыткома н’ырак’ав класс, ырык нымнымык ытръэч торымгошкола гатвален, н’ыранкылассыльын.
К’этэв вай ырыкы кынтагты кэтэм н’энку гивик школа н’эръамытлын’кылассыльо гэтчылин.
Н’ырок’ гивит галяк о’птытъар кэлиткульэ нэплыткуэн н’эръамытлын’кылассыльын калеткоран.
Тэгрын’э к’утырык тумгык рээн ынан тан’ычьо кэлиткульу гитлин.
гэтчылин.
Н’ырок’ гивит галяк о’птытъар кэлиткульэ нэплыткуэн н’эръамытлын’кылассыльын калеткоран.
Тэгрын’э к’утырык тумгык рээн ынан тан’ычьо кэлиткульу гитлин.
Ытлён рымагтэты нырэкэлиткун’к’ин, ынкъам Мэмылына Въэн’эты ытлён рэквэтэвнин.
Амн’ырооткласстагнэпы ынан ботаника лыгитэн’у рытчынин.
Аны вай имырэк’ык чегмайын’кы ынан тын’эчьин вагыргын пэгчин’у нинэлгык’ин.
Ытлён н’иныльык натуралистык кружокык старостано нэльуэн.
Ымы вай айгыск’ыльалян’энма ынан нинэнумэкэвк’инэт тын’эчьыт.
Пан’ъэвн’ытоылё кэлиткутумгык рээн тэгыльанма ытлён нэквэтк’ин к’аавээнвэты ынкъам к’ората рыгыткоёйпы ы’лчыкойпы нинэгичик’ин ватап.
Кружокык инэнтылевыльэ н’авучителя Мария Феоктистовнана нымкыче нэнатвык’эн калеткольэты у’рэтнутэнут.
Ытлён гъурэтлин мыкумкыльык Брянский областык.
Рыпэт ымы ынин майн’атвакан’ынвын нымным Гыргоча Умкыгынритыльу нылгык’ин.
Н’ыронк’ачакэнак нымнымык к’ача лыгивылтумкуум, нымнымык-ым гамгарак гыролмакы нывытэчгытрыпэрак’энат варэвычьысадыт.
Мария Феоктистовнана тывма умкывыргыргын, ынин лылет лыгэчемгъотвагты нынъэлк’инэт.
Ынан нинэгитэк’ин чьэчен’э калейвыё к’эргычьын ынкъам ынык рээн чьэчен’кэлит нэнагэтан’н’ок’энат Тэгрын’энэ.
Тэгрын’энэ нинэльук’инэт уттыт ытръэч кинок чама журналкартинкак ынкъам вай игыр к’ынур чьэчен’ъылетыльын умкуум ынык рыягнавкы нытвак’эн.
К’эргычьык-ым рымагтыкэн выялвыргыргын, к’ынур рай умкин выргыргын, тэнъепэчгин ынан авалёмкэё!
Элек-ым, пан’ъэвн’ытонвы рагтык, ынык вычготтычанляк книгак ынкъам эвиръык рээн нытвак’энат мачмынгыткэн тын’ан’н’ольыт мэйъулет.
Ытлыгэ винрэннин ытлён тэйкык н’ирэк’ ченлет, йыръэннинэт нутэск’э, улювнинэт н’энку мэйъулет ынкъам ранмычын’кы ак’агнэн’к’ач ченлет рытрилнинэт.
Вулк’ытвик чама н’аргынэн пылматвама Мэмылына нэнанатвык’эн ынк’эн огород.
Аны вай ынн’ин к’этпыльатын’огъэ, рыпэт амынан гыепын’онэнат мэйъулет: нинимлыттъык’инэт ваамгыпы, ныпылмэръэв (вай-ым ынн’ин гивлин Тэгрын’э) нинэнчимытвэтк’ин нутэск’ын.
Вытэчгытрывъайк’агтэ амк’ынъычо майын’кы нынъэлк’инэт.
Мэмыл ныкачьаравкэн, ратомгыт-ым ниничгытэтк’инэт.
Вай ынн’ин тэн’вытку гыннэн’н’ыттыколхозык Эргыръон гэнтын’эвлин огородтын’ачьын.
ныпылмэръэв (вай-ым ынн’ин гивлин Тэгрын’э) нинэнчимытвэтк’ин нутэск’ын.
Вытэчгытрывъайк’агтэ амк’ынъычо майын’кы нынъэлк’инэт.
Мэмыл ныкачьаравкэн, ратомгыт-ым ниничгытэтк’инэт.
Вай ынн’ин тэн’вытку гыннэн’н’ыттыколхозык Эргыръон гэнтын’эвлин огородтын’ачьын.
Ынкы элек Тэгрын’э тан’ымъылён’эт амнон’ъеквэ нычейвыткук’ин, нытын’эчьыгичик’ин.
Еп Въэн’ык Мария Феоктистовнана рыгйивэтыгйит гэтэйкылин элен’иткин н’иныльин натуралистэн мигчиркин тэнмычьын.
Тэгрын’энэ нылгинык’итпъэв ынк’эн тэнмычьын нинэнкуврэтэвк’ин.
Ынан нинэлк’ырирк’инэт тын’эчьыт н’айгыточгыеквэ, ваамчормыеквэ, н’айыткынэты ныттэтк’ин, чекыяагты амнон’эты нылк’ытк’ин.
Ынан нинэгичик’инэт витъыт ынкъам уунъыт, эн’эн’тын’эчьыт, эйгыск’ыкинэт мылячмычольыт тын’эчьыт.
Вай гамгъоравэтльан, микынэ эйгыск’ыкин нутэнут ыннаны вальо, этын’эчьыкыльу нинэлгык’ин, алван нъачемгъон’н’огъан, ыныкит ынкы Тэгрын’энэ рээн амнон’ъеквэ нъэчейвыткуэн.
Вай-ым ынкы элек а’ткэвма гатвален ытлыгин гитэнэн’.
Ынпыначгык Мэмылына гатвален к’онпы ынан рыкалготкэвъё гитэнэн’.
Вай мылячмычольыт тын’эчьыт румэкэвыплыткук, Тэгрын’энэ рэнумэкэвн’ынинэт лыгъоравэтльаан’к’акэн мыргот.
Аны вай ынк’энагты галгэкачьаравлен ынин тэленъепкин тумгытум Йынрын, ван’к’ыттамэнн’ыльэн Гэмавъенэн экык.
Ытри лыгъэтвык’айыткынык эквэтгъэт ан’к’ачормынолгата, Тэгрын’энэ гэнлейвылин ытлыгин гитэнэн’: ытлён вай нычимгъук’ин мимлычыку эмлылетэ а’к’альон’ мыргот.
Нак’ам кэтэм турэквэтык ынк’эн научный экспедиция, н’иныльэ натуралиста томгэты тывма, мин’кыри вальыт имыръэнутэт варкыт мыргок, люур вай лыгъитвъэт аркычыткоэ.
Тэгрын’э инэнрэтыск’ычетгъи ы’твынолын’кы, рынрыё-ым гитэнэн’ рэрэннин мэмлычыковты.
Йынрын ытри Тэгрын’э чыпъэтыльэтгъэт к’эвъян’н’отагнэты.
Ымы вай августык ынаномычьатъылё лыгъоравэтльаан’к’ак ытръэч амыргынан умк’эт альэк’атык нытэн’ычьэтк’инэт.
Чама-ым вай чыпъанма к’ымэк нэтрилгъэн ы’твъэт: энмэч вай эйычгитэ гэниичгэвлин — мэткиит альэк’ата найъоан.
Вай-ым вытку вулк’ытвик ытри рагтыгъат — галгэк’эвъян’н’оленат, гитк’ыевлинэт; уйн’ыльинэт амыргокыльэнат ынкъам эгитэнэн’экэ.
Вынэ н’ан-ым гитэнэн’ аны лыгэк’ылгэлёгыргын.
вытку вулк’ытвик ытри рагтыгъат — галгэк’эвъян’н’оленат, гитк’ыевлинэт; уйн’ыльинэт амыргокыльэнат ынкъам эгитэнэн’экэ.
Вынэ н’ан-ым гитэнэн’ аны лыгэк’ылгэлёгыргын.
К’этэв вай ытлыгын уйн’э ярак: ытлён правленияк омакатынвык нытвак’эн.
Тэгрын’энэ малейвынэн гылгын, омаквъэ, кыкватавэръэпыгъэ.
Мин’кыри аны вай тывык ытлыгэты рытымн’эвъё гитэнэн’?
Игыр-ым, н’ирэк’ гивит галяк, рэн’атыляма Хабаровскагты, Тэгрын’энэ кэтъома ынк’эн рэмыннун’ыркын.
Н’ан-ым н’энку вулк’ытвик ытлён ак’атанн’ыткон’ нытвак’эн.
А’тчак лывавык ытлыгын, Тэгрын’э ратомгэты к’ытгъи — ван’к’ыттамэнн’ыльэты Гэмавъена.
Ынкы тан’ымыльо нунтымъэв нытвак’эн: мэгчерчемгъотвальа ван’к’ыттамэнн’ыльа рыпэт ымы люн’льутэ рыннин итк’ыевыльын Йынрын, рыпэт ымы лён’ымн’ылёта рыннин, иам Йынрын элвэльинэтэ авэръэпын’н’оэ.
Ынн’атал-ым тан’амалван’ нычимгъук’инэт ынкы капчачавыльыт Тэгрын’э ытри Йынрын!
Вынэ-ым мыкын’ аны нылгайылгавк’энат: мин’кыри авнатвыка рытык Мэмылына рытымн’эвъё гитэнэн’.
Янор чит Тэгрын’э рэгынтэвн’ыгъи, еп эплыткукэ каникулыт, Въэн’эты.
Йынрын-ым нивк’ин: мынгынтэвмык нотагты, чычаткэнагты, к’олек’орагынрэтколхозык нымытвальэты; Въэн’ык эк’ылпэ нэрэльумык, эмнун’кы-ым тан’атчын’.
Ымыльо ынкэнат чимгъут лён’оратвальыт, йъарат аны ёргэты вальыт: вай-ым эвыр ынкы ытлыгэ чеэкэй нъэчимгъунинэт: рытымн’эвъё гитэнэн’ ынкъам тымн’эвыльын н’ээкык, лыгэн гынтаквырга наратвын’ынат.
Ярак пэлятык ынкъам тымн’этвальо рапэран’ык?
Вай-ым к’ырым пэтле рытымн’эвъё ныльунин, гэтанан’ъёчгын пэнинэк ныймэтвак’эн — мэн’к’ъом ныльунин, энмэн, эйыръыкыльин?
Вынэ-ым ынк’эн ымы э’тки.
Н’ирэчен’ыроча гэвэты рэткивы.
Ынк’оры-ым вэнлыги тывъёлк’ыл, к’ымэл-ым ытлыгэ мэн’ин рай тульыльу рэлгыгнин — вынэ ынк’эн пытк’ылым а’к’ан’.
К’ынвэр-ым Тэгрын’энэ вэтгычемгъонэн ымыльо тывык ытлыгэты.
Йынрына чит Гэмавъе йилюткульу лын’ыркынин, вачак’ ынк’эн Тэгрын’энэ э’нк’у лыгнин: чинит энарач — чинит-ым мачынан ы’нъэйн’эльэтын!
Ытлыгын янор рыпэт лён’лымалява итгъи.
Гэтанан’ъёчгэты к’ытгъи, рывэнтэннин, тэн’гитэнин, к’ынур вай гитэнэн’ мин’кы к’ъавалык тан’атчын’.
Ынк’оры эймэквъи Тагрын’ана ынкъам пынлёнэн:
Иам тэргатыркын, н’ээккэй?
Мачынан аны, гымнин лылет еп нык’эргык’энат.
Гымнан ымы эгитэнэн’экэ ынкы тырэльун’ын гынник, микынэ к’ырым ымы ръэнут ныльунин.
Гынан-ым н’ан к’онпы нинэнлейвигыт.
К’эглынангэт н’ээккэй.
Вынэ-ым вай рыпэравынвы, калготкэнвы.
Н’от-ым ымы ынпыначгыт к’ол нитк’инэт к’ынур н’инк’эйк’эгти нытвак’энат.
Вай ыныкит к’эглынангэт тывык, гымнан гитэнэн’ ытръэч кытк’онача нэнаяайгым.
Ы’твыткома-ым энмэч кимэвк’эву нитк’ин.
Вай-ым гыннин’н’ытыск’ивык вэтык’ун ытръэч яаёлк’ылтэ рыляйвыёлк’ылтэ.
Тэгрын’энэ-ым нинэчичевк’ин — ынк’эн пычен’иркынин, ынкъам ынк’эната пыткылым мыкын’ нытилиръук’инэт мэрэт.
Аны атэргатка, н’ээккэй, — нытъивъэв ивнин Мэмылына.
Ытръэч пэчгыян ынкъам анн’энаян рытымн’эвъёгты нытэргатк’энат.
Вай-ым амн’ылёка тэймитгъэн!
Ин’к’ун опопы янот нъэнамн’ылён.
Вачак’ вай мури чеэкэй вальыморэ: гым — гынинэйгым ытлыгигым, гыт-ым — гымнинэйгыт н’ээккэйгыт.
Ынкъам имыръэнут ымыльо мургин чеэкэй яаёлк’ыл.
Ынк’эната вай гынан чиниткин гитэнэн’ рытымн’эвын, Тэгрын’эй.
Вынэ н’ыркычгыргын ынк’эн тэрго лын’ык.
попы к’ытвыгын, ръамыргот торгынан нинэлк’ыриртури?
Ынкъам ынан пагчен’эты Тэгрын’энин пын’ылтэл палёмтэлын’онэн: к’ытлыги вай мыргойпы нытэйкык’ин иод ынкъам бром, к’утти мыргот ынан тан’ычьык калейнотаск’ынтан’ытватык ныяак’энат.
Игыр-ым Тэгрын’э чичеквъи: вай Мэмылына ытлён пынлёркынэн, ин’к’ун гитэнэн’ эвнэчимгъукэ нынтыркынин.
К’эйвитык ратгэмавн’эн, люрэк’ к’эглынангэт ытлён пагчен’атын’огъэ ынкъам ванэван унмык гитэнэн’ к’ылгилю нылгынин.
Ытлён аны эпичгыкыльин.
Ытръэч гыёлятгыргэты ытлён ныпичгык’ин.
Ынкъам вай ынк’эната вэчьым ымы ынин н’ээкык гэнаглятлен.
Тэгрын’энэ к’этъонэн, мин’кыри ынк’эн гитэнэн’ ытлыгык нъэлгъи.
Ытлён-ым н’ан ынкы еп мъын’ээккэк’эю нытвак’эн.
Ытлён вэчьым мынгытгэвэльо гатвален, лымэвыр мынгыткэн ыннэн парол гивильу.
Ынкы рай нымнымэты гэпкитлин учёный, ынан нинэнумэкэвк’инэт варатэн грэпыт ынкъам лымн’ылтэ.
Ытлён Мэмылына нэнн’ивыэн, мин’кыри к’ун нымнымык Мэмыл ынан тан’ычьо пын’ылтэлыльо нылгык’ин.
Ымволк’ытвэн’эт палёмтэлык ынкъам ымыльэты тетрадь кэлийвык, учёный иквъи:
Аны гымнан тэленъеп ванэван ынн’ин вальын тан’пын’ылтэлыльын мыльуэн.
К’эглынангэт гыт эргыпатыркын.
Вачак’ вай ымыльо гынин тывъё ипэ фольклоро а’к’алгын’.
Ынк’энат вай ипэ пын’ылтэлтэ, к’ырымэнат лымн’ылтэ.
Ынк’эн тан’ычьыгыргыт гыныкайпы нымытвагыргэпы пын’ылтэ.
К’ол итыркын-ым нылгинытэн’ъэв чиниткинэмил тывыркынат к’утти руссильэпы литературайпы.
Вай гынан тывыркынат пын’ылтэлтэ Гоголын, Горькийын.
Гымнан-ым гынан чинит чемгъотайкыё тыравалёмн’ыркын.
Лымэвыр томыкайпы валёмъё, тымн’алголяк’.
Ипэк’ун вэты фольклоро ынк’эн итыльылк’ыл, чинит варата рытомгавъёно.
Вынэ вай талымн’ылн’ык гым эгъюлеткыльигым, — тэнн’ыткугъи Мэмыл.
Ынк’энат-ым россекнигакэнат пын’ылтэлтэ ратомга лыгэпагчен’эты ныпалёмтэлк’энат, мин’кыри к’ун ынк’энат нипк’инэт пын’ылтэлтэ, лыгъоравэтльамэл-ым еп тъэркин книгат.
Лымн’ылтэ-ым.
Ынан лымн’ылтэ ынкъам грэпыт к’олеярак равалёмн’ынат.
Эргатык кынмал мынылк’ыт ынпыначгэты Атыкына.
Ытлён ынан чинит нытэгрэмн’ык’ин, к’ырым лым ымморыгнотаеквэ тан’ын’ вальын гырапк’ылявол к’ыльугын.
Учёный киквъи.
Ин’к’ун эвнэнэкэвкивкэ авынральыт, ытлён чит чоттагнык атчьатыркын.
Мэмылына ытлён ивнин:
Вай-ым ынн’от нитк’инэт лыгъоравэтльат: ыныкит гыныкы етгъи рэмкыльын, гыт-ым уйн’э уттыкэ, к’ынчимэв утту оргоор, ин’к’ун рэмкыльын номавын; эвыр-ым уйн’э ымы орвыка — яракэн к’ол ульив увинтинэн’у к’ынчимэв.
Вынэ чамъам гыт чоттагнык рэйылк’этгъэ.
яракэн к’ол ульив увинтинэн’у к’ынчимэв.
Вынэ чамъам гыт чоттагнык рэйылк’этгъэ.
Тэгрын’энэ рэлку айколяннэн рэмкыльын.
Ынан айколё рыраннэн умк’энэлгын.
Ынк’эн-ым умк’ы Мэмылына пытк’ыкытур ганмылен.
Рэмкыльын атчьатгъэ ынкъам рай ръакнигы калевэтгавын’онэн.
Мэмылына пынлёнэн, ръакнига ынк’эн, ынкъам рэмкыльэ татлын’ык пууръу калевэтгавын’онэн о’ран’.
Ынк’эн к’ытлыги Некрасовын стихыт.
Тэгрын’энэ ытри Мэмыл лыгитэн’у нэлгынэт ынк’энат стихыт.
Ытри вай ынн’ин пагчен’эты ныпалёмтэлк’энат, нымкыче пытк’ыкалевэтгавыйго нынтык’ин, рыпэт акватын’ок, учёныя йылнин ырыкы книгы.
Мэмылына э’нк’у люн’ылгэ рыннин.
Ытлён иквъи.
Эвыр вай ораляйвыма рылеивыркын ынк’эн книгы, этъым аны н’ан лыгитэн’у лын’ыркын.
Пууръу ынан учёныйына рык’эвивнин умк’энэлгын.
Аны вэлынкык’ун, — иквъи учёный.
Вай-ым ынн’ин Мэмыл гитэнэн’эльу нъэлгъи.
Ынк’эн гитэнэн’ ынан нэнаяак’эн Тэгрын’э мыргоэнаертагнэты.
К’эйвитык ынк’эн мыргоэнаергыргын гэплыткулин альэк’атыльатык чьымимлык Лыгъоравэтльан’к’ак, вэнлыги Тэгрын’э панэна ныпэгчин’этк’ин тын’ачьэты.
Н’ирэк’ гивит галяат, н’ээккэк’эе нымэльэв пылыткунин школа энмэч ынин рагъёчачн’ыё ванэван ботаникано, ипэ-ым агробиологияно нылгык’ин.
Нак’ам пэнинэмил ынан мэчынкы нъурэнчичьэтыркынинэт ромакавъёттэ тын’эчьыт, нъатвыркынэнат садыт, тэнъеп ынан чинит альокэёт, нъэчимгъуркынинэт смородина ынкъам клубника, тын’эльылк’ылти ынкы вакан’ынвык, мин’кы тын’эркыт епэчгин амыргынан рыттыт, челгоонъыт, эйгыск’уунъыт.
Тэгрын’э вэтык’ун кэлиткуск’ивыльылк’ыл институтэты.
Ынн’ин нивк’инэт учителыт, н’энрилы нытэгъен’к’ин нэмык’эй Тэгрын’э, э’птэ-ым ынн’ин нивк’ин ынпыльын Мэмыл — к’эйвитык ынн’э нылгэглёк’эн н’ааккагты.
Хабаровск вынэ энмэч к’ырымэн Въэн’!
Въэн’гыпы Тэгрын’э ныетк’ин н’ирэче ыннэн гивик — элек каникулык ынкъам льэлен’кы.
Лымн’э-ым к’унэче льэлен’кы Мэмылына нэнаёпатк’эн н’ээкык.
Игыр-ым ытръэч элек, к’унэче ыннэн гивик, рарагтыркын Тэгрын’э.
Льэлен’кин каникулыт урэкыльинэт.
Хабаровскайпы ак’апкэрын’.
Ымы вай кэлинн’ивыт н’ыроча оран’ рэлеркынин’ыт.
К’эйвитык вай Атыкын экык пыткы ыяа нырэгъючечн’ык’ин — Ленинградык.
Вачак’-ым Атыкын ынпын’эв еп ныегтэлк’ин ынкъам к’утти нэнэнэт ынык рээн нымытваркыт.
Мэмылын-ым тэн’ытръэч амынан н’ээкык.
элек, к’унэче ыннэн гивик, рарагтыркын Тэгрын’э.
Льэлен’кин каникулыт урэкыльинэт.
Хабаровскайпы ак’апкэрын’.
Ымы вай кэлинн’ивыт н’ыроча оран’ рэлеркынин’ыт.
К’эйвитык вай Атыкын экык пыткы ыяа нырэгъючечн’ык’ин — Ленинградык.
Вачак’-ым Атыкын ынпын’эв еп ныегтэлк’ин ынкъам к’утти нэнэнэт ынык рээн нымытваркыт.
Мэмылын-ым тэн’ытръэч амынан н’ээкык.
Вачак’ Мэмылына ванэван ныръарэгнэн н’ээкык.
Пууръу вай!
Мачынан нырэгъючечн’ыркын, мачынан лыги нытчынин ымыльо агъёляткэё Мэмылына, мачынан ыныкагты нывэнтынэт ымыльо ръэттэ тэленъеп айпытвальыт лыгъоравэтльагты.
Ытчая Нутэн’эвытынэ акватын’ок мэмылмытк’ык ыпаннэнат кавкавпаттэ.
Тэгрын’э акватын’ок етык, энмэч кавкавпаттэ гантэнмавленат, ынйивэ Гэмалк’отына ныпылмэръэв гытамманэгытъоля рычымкэннинэт, гыргоча-ым тэнуйгытъуле, ин’к’ун ръэнут эвнэнмытк’ынръэчумкэвкэ ченлечыку.
Аны кыкэ иам ынн’ин мыкэльын!
Кавкав тыляма к’ырым итчык’эву нитын — чемгъовты иквъи Гэмалк’от, — эвыр ыннанъылён’этэты эквэтыркын, н’эръамытлын’ъылёмэл к’ытак’ъагэ.
Эвыр-ым ан’к’аеквэ тылеркын, н’ирэче мыкын’ к’ытак’ъаркын, — нэмык’эй иквъи Нутэн’эвыт.
К’эймит, Тэгрын’эй, гынан вай тэн’у нинэлгигыт ынк’энат кавкавпаттэ.
Ымы Мэмылына тэн’у нинэлгык’инэт.
Тури ыяагты эквэтыркынитык, тыляма рэнун’ыткы.
Ан’к’аеквэ мури ытръэч Въэн’тагнэты мытрэлеэ.
Ытлыгэ ытръэч Въэн’тагнэты гым ринэркылеэ.
Ынк’оры-ым рин’энэн’этэ ринэнэквэтэквъэ.
Ынк’эн ин’к’ун медаль гымнан тыпириэн.
Ынан ынк’эн тэленъеп энатваннэн.
Рин’энэн’этэ?
Ыныкит вай вайн’ыльа Туарына лыги нъэлгынин, энмэн вай ынин Тэгрын’э рэрэгъючечн’ыск’ивы Хабаровскагты!
Чама-ым вай гырголята рэквэтгъэ, рин’энэн’этэ!
Ынк’эната ымы Гэмалк’от, Тэгрын’э ынкъам Нутэн’эвыт нэчичевын ынкэкин рин’экин чимгъуйыръын.
Вай-ым ытри энмэч ынк’энагты кэквъэт, ымы рыпэт ынпыначгыт тылекэвэ итгъэт.
Кылгынкэн-ым гивин’ит яал, еп ягталма Туар, ынк’эн вай ытръэч лымн’ылык тан’ытвын’.
Ынн’атал вэчьым Туарына пэгчин’у нъэлгынин н’ээкык!
Чама вай ынн’атал колё корго нъэлгынин чычеткин н’ээкык!
Джуг-Джур н’эгйиквик.
Хабаровскык вэтык’ун ытлыгэты гитэнэн’ тырэркурн’ын, — эмк’элелвынэ иквъи Тэгрын’э ынкъам ынк’эната чимгъутэ к’ынур рык’эргавнэн ынин льулк’ыл.
Тэгрын’энэ люур вай чичевнин, чимгъут, ынн’ытэк’ вэтгыльо, эргыльо вальыт, авынвагты ръэчетыркыт, пылмэты нъэлыркыт, к’ынур вай йын’эчыку нъэлыркыт.
Элкымъятэты ымы н’ан нытвак’эн.
Этъым вай рин’эмъетэ ытлён рильэннин ынкъам ытлён тъэраткон’н’оэ.
Вай ынан гым энанэнагляквъэ, — эмк’элелвынэ иквъи Тэгрын’э, гэтама ынык ы’ттъыёча вакъотвальын топыльын тылетумгытум.
Гымнан-ым к’онпы ымыльо гынрыру лынъёлк’ыл.
К’ымэл-ым ынантан’ычьыгыргын вама тырэйылк’эты.
Топыльын тылетумгытум вэчьым н’ан географ.
Лымэвыр геолог.
Вэчьым н’ан экспедицияк игыр варкын.
Мин’кыръим к’ун мынгык, лин’ыткучьык ачгыта кампыс.
Чама-ым н’ан йылма рыляйвыёт ченлет, ынан йылнин ытръэч мэйн’ымэнигъинъэн, н’ырантанйыръаткарманыльын.
Лыплявтыльын, ынин льулк’ыл кувчемгъовты чама онтымэты нытвак’эн.
Ытлён геологиякэн профессор, — вэтгычемгъоэ Тэгрын’э.
Рай лыгимэйн’ывитльэн нотагаймычьын.
Манэпылвынтын, мытк’ымыт, лымэвыр апатитыт.
Ытлён ныгагчьав Москвагты нэтвээн тывынвы ынк’эн пын’ыл правительствогты.
Игыр-ым ытлён ванэван вэчьым нытъирэткуэн, ипэ-ым чимгъуркынин тывъёлк’ыл пын’ыл.
нотагаймычьын.
Манэпылвынтын, мытк’ымыт, лымэвыр апатитыт.
Ытлён ныгагчьав Москвагты нэтвээн тывынвы ынк’эн пын’ыл правительствогты.
Игыр-ым ытлён ванэван вэчьым нытъирэткуэн, ипэ-ым чимгъуркынин тывъёлк’ыл пын’ыл».
К’эйвитык-ым ынк’эн тылетумгытум ымы к’ырым геолого, ипэ-ым инженеро-таран’ыльо тан’этын’ лымэвыр бухгалтеро-ревизоро, Въэн’эты эквэтыльу эмрэнчичьэнн’э рай ръафинотчёт.
Вачак’-ым Тэгрын’э эмк’элелвынэ энмэч нинэвинрэтк’ин чимгъук Совет Министрэты пын’ыл: — вай ынн’ин нъивын Тэгрын’э ынык вакан’ынвык вак.
Вэймэну лынъёторэ тумгытури министрторэ.
Аны вай тылгэкоргычьаркын гым, ин’к’ун тытвыркын торыкагты майн’ыльоо, винрэтыльылк’ыл гаймычьавык мургин Родинакэн к’олеыяанотанот, льуплыткук ынк’эн нотаск’ыгаймычьын.
Вэчьым рай игыр лым к’утти нотаск’ыгаймычьыт варкыт н’энку районык.
Ытри вэтык’ун льоолк’ылтэ ынкъам вэтык’ун мытрэльун’ынэт!
Н’энку нутэн мигчитльэлк’ылти энмэч игыр нырэгъючечн’ык’инэт.
Гымык рээн гэрин’эмъетлин ыннэн лыгин’инн’эвыск’эт.
Ытлён нырэгъючечн’ыск’ивк’ин…
Тэгрын’энэ рыпэт рытгэваннэн, энмэн вай ытлён ипэ агробиологияльо ванэван геологияльо ныринн’ыэн.
К’утти-ым тылетумгыт Тэгрын’энэ мэчлыги.
Ытри ынан лыги рытчынинэт еп аэровокзалык, а’тчама рин’энэн’.
Ытръэч вай ытлён катам акватын’ок пыкиргъи.
Тыляма-ым мытк’ытыёма, ытлён кытэк’эй чейвыткуи амрамылявн’а, ынк’о выквыткынык вакъоэ, йытонэн кэликэл ынкъам рай ръэнут кален’н’онэн рин’энэн’эткульэ акватын’ок айн’автагнэты рин’этылельыт.
Лыгэн-ым вай Тэгрын’энэ люн’элкыле ипэ мэн’ин ынк’эн топыльын тылетумгытум.
Н’ирэк’ Главсевморпутык мигчирэтыльыт командировкайпы нырагтытыляк’энат.
К’ол вай — эргыпатыльын рин’энэн’эткульын, Герой Советкэн Союзкэн, чекыяагты рин’эмъетык эргыпатыльын ымнотагты Тэгрын’э еп мъын’ээккэк’эю вама.
Игыр-ым ытлён энмэч мэчынпыльын, мэйн’эрмэну нитк’ин.
Ынныконсервазаводкэн стахановыльын Рэнтыгыргын ынныпромышленностык тэгмигчитльэк омакатынвэты нылек’ин.
Союзпушнинакэн уполномоченный — мачьыръылыляоравэтльак’ай, чинит к’ынур ятъёлк’ай, вай к’ынур ванэван гыргол, ипъэм ченэтмэгчервакан’ынвык нытвак’эн.
Ынан майн’ычетлёгылгыкалеёчгычыкойпы нэнагтойвык’энат кэлинчымкэтти, нинэнчичьэтк’инэт цифракалейвыёттэ кэлитъулти, о’мчелгыкалетконан’ата ныкэлиткук’ин.
Крайисполкомык президиумык вальын ынкъам крайгазеткэн кэлимигчитльэн нэмык’эй рай вэчьым нымкыче рин’элейвыльыт.
Ытри нычьумэткук’инэт.
Тэгрын’энэ тэн’вытку льуркынинэт ынн’ин вальыт чьумэт: чьоматкоёлгык пууръу — манэёчгывытрын гэлгыльыма ынкъам гувыльыма гаквадратк’айма; чьумэт нывычгык’энат, пластмассайпы тайкыёт, ынкъам вай ытри чьумэткульэ нынвытгин’эвк’инэт квадратк’айык патгыргэты.
Чьумэткульыт галгэгаймавленат, рыпэт ымы ванэван э’мпытвак ныпаанат, тан’ванэван к’эргычьэты нытлепынэт.
А’мын-ым вай, ымы Тэгрын’э энмэч урэрин’эмъетыркын.
Ынан йытонэн калеёчгык’агчыкойпы книга ынкъам чит ракалевэтгавн’ыркын.
Вачак’ тан’ылвавыркын: к’ынур вай к’эргычьа н’ан к’онпы лылет тин’уйвыркынинэт, ынкы-ым рай к’онпы вытрэтыркын ынн’атал тан’амалван’ вальын тан’пэральын имыръэнут.
Ыныкит рин’энэн’ киткинук’эй н’ачгэты наркычатк’эн, Тэгрын’энэ чьумэткульык эмпытвальык левтык гыргочата нинэльук’ин к’элпэратыльын ан’к’аткын.
Ытръэч к’унэче ынан льунин ан’к’аеквэ тылельын пароход, нак’ам тан’к’онпы — эмк’ынэйычгитэ тэркык’элпэратыльын ораан’к’аткын.
Мыран’к’ач-ым, Тэгрын’энэ к’эргычьык к’ача рымагты — н’эгти, н’эгти, н’эйымкын.
Иквын’эгйиквин, армапэральыт ы’летыльыт н’айыткынтэ, эквын’айыткынкэн вэтгыск’ыт.
К’эйвэ ынк’эн к’ырымэн Оймэконкэн н’эгйиквин?
Вынэ к’ырымэн.
Оймэконкэн н’эгйиквин гынмыеп мытрэн’агаляан.
Топыльа тылетумгэ к’ынвэр-ым рывэнтэннинэт лылет.
Тэгрын’энэ эвыр ынк’эн раяагнэн.
Вай эвычагты лылямма, — иквъи ытлён, — к’ынур вай к’ырымэн лыгинутэнут, ипэ-ым вай нутэкэликэл.
К’ыгитэгыткы анык’ун, к’ынур нутэкэлик.
К’эглынангэт?
Ии.
Пытк’ылым гыргол рэн’атыляма нутэск’ын майын’кы нутэкэлимил ныпэрак’эн.
Игыр вай эви ванэван чекгырголята мынрин’эмъенмык?
Игыр?
Тысяч метрыт!
Вай лыгэн километр нотаск’ытагнэты?
Ии — к’ун.
Гыт-ым, н’ан вэчьым вытку рин’этылеркын?
Тэн’вытку.
Вай ынн’ин тыгтыпэраркын?
Вынэ аны этлы.
Лыгэн к’ынур вай мачьак’альон’.
К’эглынангэт-ым нутэкэлимил гырголяйпы нутэск’ын пэраркын.
Вай нутэкэликэл еп рин’энэн’эк чекъыттъыёл гантомгавлен.
Ынкъам вай нутэкэликэл к’эглынангэт пэраркын, к’ынур гырголяйпы гэтаё нутэск’ын.
Ынн’атал-ым ынк’эн гымык чимгъугйит тан’ычьыгыргын.
К’эглынангэт— географ!
Вай ытлён тан’ванэван ынн’ин нычимгъуэн, эвма энмэн вай гырголяйпы нутэск’ын нутэкэлимил пэраркын.
Тэгрын’э нэмэ лыляпыткон’н’оэ к’эргычьэты.
Н’утку н’эгти гынмылкинэк алван’ вальыт.
Уввытэчгытрыпэральыт, ынк’эн вытэгчытрыпэран авэтгыкыльэн, ынк’эн к’ырымэн ипэ н’эйин пэрагыргын.
Ынк’эн н’ан майын’кы рай к’ынур рэк’иничгытгынникин мэйн’ын’элвыл н’айгыточгык нэвиик’ин.
Вынэ ынк’эн к’эйвэ: уввытэчгытрыпэрамкын Тагрын’ана рай иам эюльыльу ныпэрак’эн.
Умкуум!
Ивкэ вай к’иникви, — пынлёнэн ынан топыльын тылетумгытум, —  к’эйвэ ынк’эн к’ырымэн умкуум?
Умкуум.
Ынк’эн-ым ипэ н’эйкин умкуум.
Умкыкыльин эмнун’йиквин тэленъеп мытгаляан.
Умкыт!
Лыгиумкуум!
Ынн’атал-ым тэленъеп ынан нинэрэльун’к’ин умкуум!
Ынык у’рэтнымык, лыгэрак ачгыта энмэч о’птытъар оттырат.
Рырытковты ынк’энат ярат парохода нэрэтынэт — мыкын’ мытлын’к’ылеккэнак уттыт ыннанпароходыткынык.
Нымръэтнолгата нытвэтчатвак’энат уттынпыт, ынкаткынык кытыйга рык’авъелъёвъёттэ ныймэтвак’энат электроораакк’агтэ.
Уттынпыт — ынк’эн ымы уттыт, гэмгэуттуут-ым чит эюльыутту гытлин — чит нынн’эк’ин, нывытэчгытрыпэрак’эн, рытлыт кытыйга нэнанкамагравк’энат, к’ынур-ым н’ан уттытумгыт винвэ нэнанвэтгаатк’энат.
Тэгрын’энэ нымкъэв ынк’эн нэнакалевэтгавк’эн, нинэгитэйвык’инэт уттыт картинак.
Ыныкит вай тан’ымыльо уттыт мурык нымык вальыт, — нычимгъук’ин Тэгрын’э еп к’онъачгынкылассык калеткома, — люур нъэюнэт, нъэлк’утынэт, вытвыта нъавэръэпынат.
Вэчьым аны н’ан ымыльыомкоом нъатваана
рык’авъелъёвъёттэ ныймэтвак’энат электроораакк’агтэ.
Уттынпыт — ынк’эн ымы уттыт, гэмгэуттуут-ым чит эюльыутту гытлин — чит нынн’эк’ин, нывытэчгытрыпэрак’эн, рытлыт кытыйга нэнанкамагравк’энат, к’ынур-ым н’ан уттытумгыт винвэ нэнанвэтгаатк’энат.
Тэгрын’энэ нымкъэв ынк’эн нэнакалевэтгавк’эн, нинэгитэйвык’инэт уттыт картинак.
Ыныкит вай тан’ымыльо уттыт мурык нымык вальыт, — нычимгъук’ин Тэгрын’э еп к’онъачгынкылассык калеткома, — люур нъэюнэт, нъэлк’утынэт, вытвыта нъавэръэпынат.
Вэчьым аны н’ан ымыльыомкоом нъатваана
К’этын’ок эйычгитэ нымкъэв нынноматк’энат ан’к’ачормэты мэйн’уттыт.
Вачак’ уйн’ыльинэт авытвыткыльэнат, рытлыт гэмчеткулинэт вачак’ вай панэна маляётвальыт.
Тэгрын’энэ нылгинуръэв нинэгитэк’инэт ынк’энат номыльыт ан’к’айпы уттыт лыгэн вай Мэмылына лымэвыр рай к’утынэ микынэ тынылвэнан’аткотагнэты ынк’оры оргоор лымэвыр тэвэнан’ эмрэтэйкын’э.
Игыр-ым вай Тэгрын’э умкылк’ык гыргочата рин’эмъетыркын.
Умкывыргыргын, — нычимгъук’ин Тэгрын’э, — аны мин’кыри рай вальын?
К’ынур эты выялвыргыргын лымэвыр эйычгивыргыргын?
Этъым лымэвыр н’ан к’ынур рин’энэн’тылечьывыргыргын?
Ытлён вэтгычемгъоэ: лыгэн вай пыкиринэн’у Хабаровскак ынкъам институтык нъэлыплыткук, вэтык’ун чымчаомкэты рэлк’ытгъэ.
Лымэвыр рэквэтгъэ, эвыр умкуум ыяа ратваа.
Рэтэйылигнинэт рылгэ эюльыльыт уттыт, рэгитэгнинэт о’ракытыйгэты рытле левалыткольыт, рапалёмтэлн’ынэнат выргыргэтыльыт.
Ынан чит пынлёркынэн тылетумгытум: к’эйвэ варкыт умкыт Хабаровскак к’ача, ынръам вай ытлён энмэч гилкымъетлин.
Тъирэткуркын, лымэвыр элкымъятэты чимгъуркын, ин’к’ун авнанван’элтавка?
Вынэ-ым вэнлыги к’ырым ытлён пынлёльатык рыван’элтавъёлк’ыл.
Авынральон’эты тан’ымыльо рэн’атыляма, вай тылетумгэ нэныгъевын Тэгрын’э энмэч ыныкит рин’энэн’ вакъоэ Хабаровскак.
Акватын’ок тан’ымныкэрэт Тэгрын’энэ ганвэтгаатлен въэн’кэн тумгытум.
Ырык Тэгрын’э ытри Мэмыл гэнвитлинэт.
Атэ к’улирэлку ныйылк’этк’ин, тумгык’эгти-ым катам эргыръотагнэты люнйылк’этэ.
Ынк’эната, чама акватын’ота, льоойвыёта рэн’атыляма рыпэн’ъивэннин Тэгрын’э.
въэн’кэн тумгытум.
Ырык Тэгрын’э ытри Мэмыл гэнвитлинэт.
Атэ к’улирэлку ныйылк’этк’ин, тумгык’эгти-ым катам эргыръотагнэты люнйылк’этэ.
Ынк’эната, чама акватын’ота, льоойвыёта рэн’атыляма рыпэн’ъивэннин Тэгрын’э.
К’ырым рымагтэты мынрин’эмык, — иквъи топыльын тылетумгытум, рыема Тэгрын’э рэлпэпы.
Тэгрын’э н’ытогъэ рэн’анан’чыкойпы.
Лыгэн тэн’вуск’ымчыку, к’ынур льэлен’кы.
Лыгъоравэтльанотак августык ымы эмгынунныкитэ ванэван ынн’ин нывуск’эвын.
Тылетумгык рээн ытлён вэтгыск’ыеквэ к’эргыаэровокзалеты эквэтгъи.
Н’энрилы ымы ыргин кимиттъык нэрэтынэт.
Амын н’от рин’эпкиртык тумгытури!
Мытлын’эн минутат галяк автобус рэпкиргъэ.
Тургин-ым вай, Юрий Николаевич, ковльоргоор н’утку, — ивнин дежурнильэ крайисполкомык президиумык вальын.
Амын йык’к’айъым, — иквъи Юрий Николаевич.
Н’ырок’ вакан’ынвыт варкыт.
Вэлынкык’ун, — татлыгнэн ытлён эргыпатыльа рин’энэн’эткульэ.
Вай-ым гыт мачынан трапэлягыт.
Гыт Хабаровскак к’онпы вальэгыт.
Вай-ым тумгыт н’утрилы вытку пыкирыльыт мэчынкы трэйн’эн’ынэт.
Амын етий, Игорь!
Гымнан-ым, Тэгрын’эй, гынин чен’ыл.
Какомэй!
Нылгинитчык’ин.
Вэчьым вай книгат?
Книгат.
Мачамкынигат.
Вай-ым тэн’ынн’ин гым тычимгъуэк.
Ымы-ым вай гыт, тумгигыт Холмогоров, рэмкыльигыт э’птэ гымык ковльорва к’эквэтги.
Холмогоров — ынк’эн топыльэн тылетумгин нынны.
Ытлён иквъи:
Гым-ым вай турык Хабаровскак нымкыче нытвайгым.
Чама-ым вай амгымнан ковльоргоор тырэйыръэнн’ын.
Вэнлыги ымы ытлён Юрий Николаевичына рырвинрынин.
Город нык’эргыпэрак’эн, вачак’ Тэгрын’энэ ымы ръэнут а’к’альон’: ытлён эмгынунык нанвакъовын, мыран’к’ачкэн к’эргычьын агтанэн Холмогоровына, н’ачгын’к’ачкэн-ым — Рэнтыгыргына.
Ытри н’ирэргэри амгынон городык н’ытоат, рамкыльырак Амур к’ача, ынк’о-ым ковльоргоор пединститутык нымытварагты йъэчычегъи.
Равытгырэты пъултыэт, ынкы тэн’уйн’э ымы ыннэн о’раак.
Ытръэч ковльорвъораака нычьувъэв нэнанк’эргавк’эн ръэт.
Ынн’атал-ым э’тки, — нын’ынван’эк’эн ынн’ин Юрий Николаевич, к’ынур вай ынан чинит а’ткэвма гэтэйкылин равытгыр.
Чывипыт йъилгын торымготагнэты калеткогыргын нъэлгъи, вачак’-ым еп анк’эргавка н’отк’эн вакан’ын.
Вай-ым н’отк’эн турыльын район, вытку мыттаран’ыркын н’утку.
Вынэ вай морыкы к’ивыткуй, Тэгрын’эй, ыныкит ынк’эн а’ткэвма ратваа.
Ковльоргоор нывилгъи, ковльорвыткольа йытонэн Тэгрын’энин чен’ыл, тытлык к’ача рытрилнин ынкъам пэлк’ынтэтгъи.
Нак’ам ытри люн’эквэтэ итгъэт тытлыркыпчыткольын Тэгрын’а татлынтагнэты коменданта.
Евъев, евъев, — к’очеткынатгъэ рачыкойпы йылк’ык’улик’ул.
Кытэк’эй вэтгавыплыткок ынан о’мрайпэчгыт йыннэнат.
До свидания, Тэгрын’эй!
До свидания!
Ковльоргоор ныпылмэръэв тылигъи ынкъам эквэтгъи.
Тэгрын’э тан’амынан пэлятгъэ.
Кытыйгыръоэ, гыргол рай ръэвыргыргыръуи — к’ынур рай кытыйга нэнанлыплятк’энат кыкватпэн’амкын ынкъам нинэнытрун’этк’инэт рэпалгык.
Ынръамым мэн’к’о августык пин’эпин’?
Вынэ вай ынк’эн к’ынур мыкрилвыргыргын — вай кэтэм ынн’ин нытвак’эн, ыныкит лыгичивтыл, киткит левтык гыргоча нырэн’агаляск’ычатк’эн гачгамкын.
вай кэтэм ынн’ин нытвак’эн, ыныкит лыгичивтыл, киткит левтык гыргоча нырэн’агаляск’ычатк’эн гачгамкын.
Комендантн’ав гъомрайпэчгыма пэлк’ынтэтгъи ынкъам рывэнтэннин тытыл.
Тэгрын’э рэгъи ралковты ынкы энмэч н’ирэк’ н’ээккэк’эгти ныйылк’этк’инэт.
Ипэ-ым вай амынан ыннэн н’ээккэк’эй ныйылк’этк’ин, к’ол-ым гэгъевлин ынкъам аплёратвака Тэгрын’э атчьатыплыткок, пынлёнэн ытлён.
Н’ээккэк’эй, ванэван еп к’ыйылк’этги?
Епэчгин.
Микигыт-ым?
Тэгрын’эйгым.
Тэгрын’эйгыт?
Тэн’вытку ынк’эн нынны тывалёмыркын.
Тэгнынны.
Гыт Чукоткайпы?
Ии.
Гыт-ым микигыт?
Гым Светланайгым.
Нычигмъэв — Светайгым.
Иам-ым гыт кимылтэти?
Вай пэтле экзаменыт рэплыткун’ыт.
Гым-ым энмэч институтык гэнъэлигым.
Вай документыт гымнан почтата тынн’ивынэт ынкъам никвым, вай энмэн институтык гэтчигым.
Медалыльэгыт?
Ии.
Ытръэч вай гымнин серебромедаль.
Вэнлыги-ым экзаменка.
Ынн’атал-ым йык’к’ай-ым!
Вынэ к’ыйылк’этги, вэчьым аны тыляма пэн’ъивэти.
Урэтылей?
Ванэван.
Рин’энэн’этэ.
Ванэван к’айылгав?
Тан’ванэван.
Ынн’атал-ым тан’ычьыгыргын!
Эргатык ымыльо морыкагты нымэльэв к’ытвыгын.
Гым вай тэнъеп эрин’этылекэ.
Мынйылк’энмык, эргатык ипэ мури консультациягты к’ытыльылк’ылмури.
К’ыйылк’этгъи.
Ынръам вай кытэк’эй вак Светлана нэмэ винвэк’эй иквъи:
Тэгрын’эй, гыт еп эйылк’эткэ?
Епэчгин.
Ръафакультетык гыт рэкэлиткуэ?
Естественник.
Гыт-ым?
Гым литературальык.
Руссийилыкин ынкъам литературальын факультет.
Ымы Варя литфакык рэкэлиткуэ.
Вай н’отк’эн н’ээккэк’эй, мургин нымытватомгын.
Ытлён Варяно нъэйн’эвк’ин.
Гым чит ымы литературальык факультетык нырэкэлиткун’игым.
Ытръэч вай гым никвым, энмэн н’эранфакультетэты чамъам.
Вынэ к’эглынангэт н’эранфакультетык кэлиткук нынъотавк’эн.
Ии-к’ун.
Вай гым никвым татлын’ык, энмэн литература гымнан мэчынкы ымы кружокык тырэрэгъючечн’ын’ын.
К’эглынангэт, литературальын кружокык.
Ынкъам чама вай.
Мэй, вай анык’ун ынн’от гым тычимгъук.
Мин’кыри?
Вай ынн’от.
Гым нэмык’эй естественный наукагты нырэгъючечн’игым.
Вай-ым ынн’от мынвэтгаквылгымык: гымнан гыныкы ымыльо мурык факультетык гыёлятъё тыратвыркын, гынан-ым гымыкы ымыльо турык гыёлятъё.
Ва?
Ии вай.
Н’от-ым вай мытвэтгаквылгымык.
Игыр-ым мынйылк’энмык.
К’ымэл-ым вай ыныкит гым н’анэнк’ач а’ткэвма тыратваа экзаменма, мургин вэтгаквылгыгыргын рак’ылк’ылё ратваа.
Н’ээккэк’эгти выйитвыэт, вачак’ нэмэ лыгикытэк’эй.
Игыр-ым вэтгавымгоэ Тэгрын’э:
Светланай!
Гой?
Светланай, вай ытръэч к’унэче тырамн’ылёгыт.
Гынан лыги, вай мин’кы н’утку тан’ыркорын’ гитэнэн’.
Ръэнут?
Гитэнэн’.
Гитэнэн’?
К’элюк’-ым тан’ыркорын’.
Н’утку тан’ымыльо тан’ыркорын’.
Гым вай н’утку энмэч вэлыткораеквэ гэмэчлейвигым.
Гым вай нэмык’эй тэн’вытку Хабаровскак.
Мэн’к’оры-ым гыт?
Комсомольскайпы.
Иам-ым гыныкы гитэнэн’?
Ынк’эн э’тки оратывъёлк’ыл.
Увэк’училк’ыле тын’ивыйгу рыннин?
Вынэ ынк’эн к’ырым увак’очелк’ылеты.
Ынан эргатык тыратвын’ын.
К’ыйылк’этги.
Н’ээккэк’эгти, к’ынвэр вай, йылк’этгъэт.
Инъэ Тэгрын’э к’эргычьайпэчгык выюнтыльэ катамльолк’ылеты тиркык’ымчучьэ рыгъевнин.
Йылк’ыёлгык к’ача, стулыткынык ынин танн’ын’авэръын ныймэтвак’эн, танн’ын’авэръэты-ым гэтиплин кэлик’эй.
Тэгрын’энэ йыннин к’элик’эй ынкъам калевэтгавын’онэн:
Н’эвыск’этк’эй, мури консультациянвэты мытылк’ынмык (вынэ вай йылк’анма гынин нынны тынтыяатын: вай ытръэч лыги — нылгинытэн’к’ин, ытръэч-ым мин’кыри ипэ вальын тынтыяатын.
) Люн’ыныгъевэ мытынтыгыт, мин’кыри к’ун лыгэкавычьэты ныйылк’этигыт.
Вай мурык ченлечыку так’ъат вальыт к’ынур чиниткинэну к’ылгыгынэт.
Вэтык’ун чанлячыковты к’ытлепги, ынкы рай чачаръанотат варкыт.
Ыныкит рараяагн’ын утюг, комендантн’авгыпы к’ыгнатгын.
Ытлён ытчай Дуняно нъэйн’эвк’ин.
Энмэч ток варкын электроутюг танъяан’.
Света ынкъам Варя.
Вынэ к’эглынангэт утюг яаёлк’ыл.
Игыр вай эк’эгниркын, тан’ыйпын’ элгымычыквын, ынръам рай вэчьым ченлечыку кымъукэтгъи.
Так’ъат-ым н’ан Варяна ынкъам Светана ченлечыку вальыт.
Аны рай ръачачатакэчгыт ынкы?
Вынэ а’к’аанк’атын’, ыныкит вайманэты наранк’амэтвавн’ыркынэгыт.
Ынан вай ыныкит н’ээккэк’эгти рарагтын’ыт, Тэгрын’энэ ытри Нутэн’эвытынэ ыпатъёта кавкавпата ранк’амэтвавн’ынэнат.
Ытръэч вай к’эйвэ наранчачальавн’ынат ыргынан мэмылмытк’ык ыпатъёттэ кавкавыт?
Этрилкэ кэлик’эй, Тэгрын’э нэмэ вынынтатгъэ чотчотыткынэты ынкъам кавычьатэты э’мйиргъи.
Ынн’атал-ым вай мин’кыри алван’ вальыт к’эргычьайпэчгыт!
Кэргыпыткульыт рай.
Н’ан ынк’энат кэргыпыт ныкамаграк’энат!
Ытри нывиврэльэтк’инэт, о’ралвагты нылик’инэт, нувэвк’инэт нык’эргавк’энат!
Тэгрын’э илкымъетгъи, нэнэнэк’эймил кэгрилк’эе маленэнат лылет.
Вынэ вай к’ырымэнат ынк’энат кэргыпыт, ынк’эн рай ръэвыйилвыйилти н’аргынойпы.
Ынк’эн вай.
Ынкъам люур вай Тэгрын’энэ чичевнин, энмэн рай ынк’эн оттывытвыттэ к’эргычьык к’ача вальыт.
Вай ынан ынк’эн нытъивъэв нинэчимгъук’ин, ынн’э вай чинит гэмо, мэн’к’о ынк’эн тъэватгыргын.
Вэчьым-ым рай титэ, н’ан ръакинок, ынан гэльулинэт ынк’энат тэркык’элпэрат, кытыйга рэлёёк вытымкык.
Игыр-ым ынан нытъивъэв лыги: ынк’эн эюльыльыт уттыт ыныкы вайманэты рытле нылевалыткок’энат!
Эплеккэ аммычыквыльын Тэгрын’э кытгынтагъэ к’эргычьэты, рывэнтэннин.
Н’ирэк’ тан’пэральыт иквывылгилти ораыныкы нырытлынпэтгавк’энат.
Вай н’отк’энат вытэчгытрыльыт, чык’ыльыт вытвыттэ, ытри тантайылен’ын’ рылгэ, тан’ынтымлятын’ ылпэты, йыкыргычормэты.
Тэгрын’э о’рэвтылягты нытлепк’ин.
Вай к’эйвэ, н’ирэк’эв пытвыран.
Вай этъым айвэ вулк’ытвик, ытлён эвыча к’отытвама, ытчайым Дуня омрайпэчгынтагъэ.
К’эйвэ-ым мэн’к’о н’утку нытваан гачгамкын?
Вай ытръэч Тэгрын’э экэвкыльин: тын’эчьыт мэчынкы тан’выргыргатын’ ванэван амынан нотаск’ыткынык, мэчынкы-ым ымы чекгыргол.
Ынк’эн вылгилти нывыргыргэтк’инэт айвэ вулк’ытвик ынык гыргоча, ынк’эн вылгиле к’ынур вай нывэймэнэн’инмэтк’ин ытлён турыпкирыльын.
С.
Тумгыт.
Сентябрь-йъэлгын.
Айвалын’к’ачкэнат н’айгыточгыт нывытэчгытрыпэрак’энат, ынкэлыку увчелгыпэран — к’ынур кэлиннилын — ынк’эн уунъыт чама рыттыт.
Ыныкит галяк ынн’энгыточгыеквэ, эвыр ынкы култэт уунъымычутэ нувпэран’н’ок’энат.
Амгынотъылёк тиркытир еп нымачгытлягнак’эн.
Вачак’ ыныкит йъытъуле нинэйпык’ин ытлён — аны нык’эвк’ин: вай льалян’ръон’н’он энмэч лыгичымче.
Ан’к’айпы нычьыкытыйгатк’эн.
Чывипыт йъилгын галяк лымэвыр киткит мыкын’, Лыгъоравэтльанотанот ръылетгъэ.
Н’эгвытгырык-ым чама айгыск’ын’айгыточгык еп кытурльэлен’кинэт кытавыльыт ек’аеквэт, к’элюк’-ым ымалян’эт ванэван тиркытир н’энрилы нъээкуэн.
Ек’аеквэгэн’гыпы эвтыск’ыеквэ о’ран’кагты вээмк’эгти ныпыльыльэтк’инэт.
Вачак’ ымы ынк’энат пэтле рак’этыкванн’ыт.
Ныкирит эк’ылпэ нывуск’ыръук’ин.
Игыр н’аргынэн нык’ивритутъэвк’ин, ынкъам, эчги тиркытир намэчатк’эн, Тэнмавына маякык электроораак нинэнынлевк’ин.
Маяк ынанэквыэнмыткынык нытвак’эн.
Ынкэкин чычамыткавыльын к’эргык’эр ыяайпы нывытрэтк’ин, ынкъам И’рвытгырык галяльыт ан’к’аляйвыльыт колё ныръэгк’инэт Тэнмавына.
Кымъыргин бригада ныпэлк’ынтэттылек’ин К’ытрык’оймайпы.
Н’энри ытри гатылячьымытк’ынталенат ынк’ам чама гагтыленат учебникыт.
Палк’ынтаттыляма рай ръэгъи тылечьын: н’ылынтольатын’оэ, к’ынур а’к’апэнъёлгын, нывэлыльатын’оэ, ынк’оры к’ынвэр к’онпы нывилгъи.
Чама вай айычгэръон’н’огъэ.
Нак’ам ченэтнымтагнэты лымн’э ымъылён’эт ынкъам ымныкэрэт тылельылк’ылти!
Тэва эмнун’этгэт, нагтон к’эйъытвъэт.
Кымъын к’ытгъи Тэнмавына маякэты, вэтгавъёлга рымн’ылявынво рыннин председатель колхозкэн Эргыръон, энмэн вай ытри кимылтэтгъэт.
К’этэв вай тылечьын чымче маякгыпы чимэтгъи, к’ымэл-ым ымы вай а’к’анымн’ылявын’ яральыт.
Ыныкит Кымъын виргъи энмыткынгыпы, к’эйъытвык к’ача энмэч гэнылк’утэтлин манэгран.
Ынкы к’ача ратамманэгытъолыткынык рырыткоё тылечьын нытвак’эн.
Тылечьыткульэ Йынрына мытк’ыръэчумкэтыльэ, увпэраля нылгиныпылмэръэв нинэгитэйвык’ин гэмгэчывипыт тылечьыкин ынкъам кытк’онача гэватэты нырилпынилюк’ин.
Бригадир эймэквъи тылячьыткольэты ынкъам пынлёвты вай к’ынур мачьайн’альатэты чама ейвэчу лын’эты гитэнин.
Вачак’ лыгэнитык: линтъылыльын тылячьычематэты тылечьыткульын ымы люн’ытлепэ итгъи гырголягты, пыкэрыльэты Кымъына.
Ынкы Кымъын пытк’ы чымчагты эймэквъи ынкъам пынлёнэн:
Ы’мто?
Йынрын вэнлыги нъэмпытвак’эн.
Ынан пылягкагноткынтэ нинэгитэк’инэт ынкъам тан’авъеткынка нытвак’эн.
Аны вынэ э’тки, — иквъи вакъома ратамманэгытъолык к’ача Кымъын.
Ынн’э вай колхозык нъатчаркынэмык.
Пэтле агновты рэмкын рарыркан’ыттыск’эвы, муръим н’утку.
Вынэ э’тки, — вэтгыры вагъэ Йынрын.
Ымы гынмыеп рыпкэратъёлк’ыл мытынкимэвыркын, — к’эйык’ын нывэтгавк’эн Кымъын.
Энмэч сентябрь-йъэлгын.
Н’инк’эгти калеткорантагъат.
Ытри аны рай рэгъючечн’ыльылк’ылти, вачак’ н’от учебникыт н’утку мурык ы’твычыку.
Гыт, Йынрон нын’инигыт, уйн’ыльигыт энэнэнэкыльигыт.
Кымъынэ эмк’элелвынэ к’ынур вай льунин, мин’кыри ытлён колхозпредседателя Вамчена ынкъам учителя Эйн’эсынэ н’ынван’эно нэлгыркын.
Рыпэт ынк’эната Кымъын этчывъентогъэ.
Вуск’ыръугъи.
Вытку эргатык ы’лё тылечьыткульэ к’эйык’ын рэтэнкэвн’ыгнин тылечьын.
Кымъын иквъи:
Йынрон, манэграгты мынрэмык.
Вэнлыги вуск’ымчыку к’ырым ымы рылгычьомыткынтэ к’ыльугынэт.
Мынчаё ынкъам мынйылк’эт.
Ынан эргатык, еп этиркининикэ трэныгъеквыт.
Ынан люрэк’ инъэ тылечьын рэтэнкэвн’ын’ын.
Н’отк’оры чымче — нымным.
Ынкы нымкык’ин Кымъынин чычеткинэт нынымытвак’энат.
Кымъын нымкыче ырыкайпы нытак’эн: ытлёнъым игыр к’ырым н’энри нылк’ытын.
Манэграчыко бригадак рээн рэткивы.
Ынк’эната к’ырым ымы мэн’ин нивын, энмэч тылячьычематвама Кымъын к’онпы чычаткэнагты нылк’ытыльэтк’ин ынкъам ынк’эната ванэван ныгагчавын.
Э’тки к’ун Кымъын колё ныкорык’эн.
Вынъэм ымы киткинук’эй к’ырым мэн’ин ынн’ин нъэчимгъун, ыныкит Кымъын чычеткинэк нъэткивын: колхозык ытлён ымыльорык тэн’у чама лымалё нылгык’ин.
Вачак’ъым йъарат колё увэгнэнтатэты, ымы председателык Вамчена тывъёк майын’кын’, нымигчирэтк’ин Кимъын.
Манэграчыко к’утти нычайпавк’энат, к’утти-ым натчьаттэнмавк’энат.
Ымыльобригадак ытръэч амынан к’ытльэлявол Кэн’ъири апыннытвакыльэн.
Ытлён ыннаны лымынкы танйылк’атын’, эченур эвнэмигчирэткэ.
Вачак’ э’птэ ытлён нырапагчен’атпэран’к’эн, ынкъам ынн’от ытлён иквъи:
Аны эк’этылечьыткульигыт, Йынрон!
Аны эк’уликэ, — вэчепэты иквъи Кымъын, ин’к’ун Кэн’ъири ытри Йынрын авнамаравка нитынэт.
Мэнигрэнмык рымагты навалёмын к’аврыткын.
Коргылыляльын, элгыкырвэтроссеаачек э’мпэты манэграчыковты рэгъи.
Танн’эръын энмумкылевкыльин.
Йъыпэрамычыквык рымагты волвыкалеан’к’амычыквын.
Вай Кымъына телеграмма.
Тэнмавына н’анк’о рэтыйгу рыннин.
Кымъынэ рыпэтгавнэн кэликэл.
Янор эмк’элелвынэ калевэтгавнэн, ынк’о о’ран’:
Вынэ вэтык’ун эк’ылпэ к’ырэпкирн’ытык.
Н’анэнк’ач ымколхоза мытрэк’этвыткуск’ивы.
Вамче.
Валёмтык?
Мытвалём, — очыткогъэ атчьанма Кэн’ъири.
Айычгэнма тэва ак’этын’, — иквъи йъыпэрамычыквыльын аачек.
Ынан ванэван нычичевнин к’ытлимын’эпчильын Кэн’ъири.
Ынн’от мынит, — мэрынрэ иквъи бригадир, ынк’о кытэк’эй выйитвыгъи.
Чемгъон’н’огъэ.
Ыныкит инъэ Йынрына рэтэнкэвн’ыгнин тылечьын, — йык’к’айъым.
Ралвавн’ынэн — мынпэлян н’утку ы’твык Йынрын, муръим чейвэ н’агъеквэ мынэквэнмык.
Тылечьымытк’ымыт ынкъам учебникыт ынан мытримтин’ынэт.
К’эглынангэт, — иквъи ынпыначгын Н’он’н’о.
Тылечьымытк’ымыт бакчыковты мыныттъын.
Ынан лым ыннэн бак Тэнмавгыпы мыныгнатын.
Ынан ынн’ин мэчынкы ымыльо мытрэныпкирэнн’ын.
Ымыльо ы’твыльыт вэтгыры вагъат.
Вай ынн’ин тан’этын’, к’эйвитык ымыльо рэн’ъэленн’ыт.
Ытръэч н’от Кэн’ъирин лылет гэлгипыннэвлинэт.
К’ынур вай люур лыгэрыннытъылын’огъэ.
Ытлён иквъи.
К’эйвэ.
Мэчынкы вэчьым имыт мытрэныпкирэнн’ын.
Ытръэч вай ярак ы’твыкэ мури рак’ылк’ылморэ.
Рэк’э-ым мытръытвытку?
Рак’ылк’ылё чейвыльымури колхозык нэрэлгымык.
Вэтык’ун гъытвыма мынэквэнмык н’энри.
Ыныкит вай кытк’онача Кэн’ъири к’эглынангэт рэк’ын нивк’ин, аны мачк’онпы ръэнут э’тки нэнатвык’эн.
Люрэк’ъым н’агъеквэ тури тыляма гымнан тылечьын трэтэнкэвн’ын’ын?
Ыныкитъым ралвавн’ын тэнкэвн’ык?
Ыныкит, ыныкит.
Вай лыгитэгъен’ыркын вэчьым гыт н’утку пэлятык.
Китъам к’икви, мин’кыри мынит?
Тан’авъеткынка.
Кэн’ъиринэ-ым к’эглынангэт ръэнут бригадира тывъёк тан’ын’ вальын ванэван ымы ныран’энтогнэн.
К’эглынангэт ытлён нылгъэнк’этк’ин н’агъеквэ чейвык.
Пытк’ылым эмтэтковты.
Китак’ун мынгитэн тургин тылечьын, — иквъи русильын.
Вайъым турык тылечьыткульык рээн мынъимтин тылечьын маякэты.
Ынкы тамэнн’ырак мынъыгитэн.
Ы’мто, тумгытум бригадир?
Люрэк’ъым мынъытэнкэвн’ын.
Бригадира гитэнин механик.
Льулк’ыл ынин эргаквъэ:
Вынэ вай ымколхоза мытрэвэлынкык’унэтгыт.
Йынрын ытри механик к’увръэтк’агъеквэ н’айытк’ынэты тыттэттылеркыт.
Йынрына нинимтик’ин тылечьын.
Ан’ъачгыргын эмтэгты тылечьын вуск’ымчыку и’к’упэтык н’айыткынэты.
Ымы рыпэт армъаачек Йынрын нъигнэтк’ин.
Мэчынкы.
Механика ныпылмэръэв Йынрына рэлпыткынгыпы рывиривнин тылечьын.
Тылетумгыт выквыткынык вакъогъат.
Йынрын о’ран’айыткынэты лылепгъи.
Ынкы нык’эргатыск’ычатыльатк’эн о’ран’к’агты к’ымчучьын.
Механикъым о’рэвычагты нытлепк’ин: рай ынкы н’ыронкилометрмэл урэльу нымкин йынк’агтэ нывытрэтк’инэт.
пынлёнэн Йынрына тумгытум.
Ы’мто тъэркин?
Вайъым н’утку гыролмакы лыгитъэркин о’равэтльат.
Тан’ымыльо майн’ыян лыги.
Ымъым вай гэмгэн’инк’эйк’эй гымнан тэнлыги.
Механика секырэтъёчгын йытонэн.
К’эйык’ын нывэтгавк’эн:
Гым Анатолийыно нъэйн’эвигым.
Нынны гынин нэнаалёмэгым.
Нытаак’ойгыт?
Тумгыт таак’омгогъат.
Мэлгык’эрганма Йынрына льунин:  рай иам Анатолийын льулк’ыл нырэмыннун’к’ин.
Вай мэн’ин к’ол н’инн’эвыск’эт ванэван тэнтумгу к’ылгыгын?
Аны иам игыпэркын?
Ымы вай ак’амн’ылён’?
Йынрына тэн’гитэнин Анатолийын льулк’ыл, ынк’о секырэчгыпы тыттунин пин’пин’.
Варкын к’эглын гымнин н’эвылк’ыл.
Ытръэч вай игыр ытлён ыяа Хабаровскак.
Ынкы нырэгъючечн’ык’ин.
Иамъым энамн’ылёй?
Вайъым н’от.
Ынан этъок’айк’ын тратвын’ын.
Мынэквэт!
Анатолийына эмтэйпыск’ычаннэн тылечьын ынкъам нэмэ о’рагырголягты ръэтк’агъеквэ эквэтгъи.
Мэй!
Евъев!
Кита гымнан мимтин!
Вынэ к’ырым, ельок’ай.
Гымръам.
Маяккэн тамэнн’ырачыкон электричествота нылгэк’эргатк’эн.
Тэминн’эттылечьыт, тэминн’инэн’эт нык’элпэратк’энат, к’ынур маравъытвыткынык.
Этъым вай н’уткукин этын ныгтамк’эн.
Колё к’эргык’эр!
К’элюк’ъым.
Ымы н’ан ан’к’ы нэнанк’эргавморэ.
Китъам  мынгитэн, мин’кы н’утку чематгыргын.
Н’ирэк’эв чывипыт кэливытгыр галягъэ.
Н’ирэче тумгэ нэтрыткун, ынкъам нэнйылгэтын тылечьын.
Нак’ам чематгыргын уйн’э.
Анатолий к’ынвэр иквъи.
К’оо аны мин’кыри вай.
Чематгыргын уйн’э, вачак’ рэквэтэвык тылечьын мытылвавыркын.
Вынэ вэлер кытэк’эй, Йынрын, мынпан’ъэвн’ытомык.
Мынтаак’омык.
Анатолий гынмыеп гиръытвылин.
Игыръым тылечьымытк’э увэтыльын, к’ынур Йынрын, ытлён нотайкочаткынык нывакъотвак’эн.
Гыт, ельой, н’утиннымык нытвайгыт?
Кытк’онача.
Вай н’утку к’ол н’инн’эвыск’эт нымытваркын.
Н’авучителё нитк’ин.
Вайъым н’анъым этъым мыттомгыльатын’о.
Ноябрьйъэлгык, празднигма, н’автын’гэчеватгыргын мытрэтэйкын’ын.
К’ыет морыкы, рэмкыльу риты.
Трэеты.
Эвыр ринъэйн’эвы н’автын’гэчеватынвэты, вэтык’ун трэеты.
А’мынъым.
К’ынур вай малкамчечы тынъэлык.
Вай вулк’ытвик маякык вак тылвавын’ок.
Лыгэн эвыр мигчирыплыткук ныльувтэвигым, навэръэпэгым ынкъам эк’ылпэ — калеткорагты, н’авучителеты.
Тычичевык, — тэнн’ыткуи Йынрын.
Ръэнут чичевын?
Рак’эты тэнн’ыткуркын?
Вай тычичевын, иам гынан гэмгэн’инк’эй тэнлыги!
Анатолий ымы нылгитэнн’ыткук’ин.
Ынан пиринин Йынрын рэлпэпы, чит нэнаройн’эмтэн’к’эн.
Нак’ам акавкэгты ытри тэйкэвык, мин’кыри к’ун н’ирэргэри нытаак’ок’энат ынкъам ныпылмэрэтк’инэт, ин’к’ун эвнэнылвэтвылгыткукэ.
Кытэк’эй тэйкэвыплыткук (н’ирэргэръим нэрмэк’инэт, к’ынур н’инкэйн’ыт), ытри вакъогъат, нэтчывъенток’энат.
К’эглынангэт чичеви.
Н’авучительгыпы ымы тан’ымыльо н’инк’эгти тумгу тытчынэт.
Ырык рээн ымы калеткоран калеткомгонвэты мытынтэнмавын.
К’эр-гычьыт мыттэйкынэт.
Н’утку тамэнн’ырак дианозитивкэн о’раак ырыкы тытэйкын.
Мури Нина ынк’эн о’раак мыттэйкын, —  н’эвылк’ыл гымнин Нинано нъэйн’эвк’ин.
Йгыръым ынан гым мынгытк’авкласс пылыткук нинэвинрэтк’ин.
Яврэна институтык трэкэлиткуэ.
Эмк’ынвулк’ытвик ныкэлиткумури.
мынгытк’авкласс пылыткук нинэвинрэтк’ин.
Яврэна институтык трэкэлиткуэ.
Эмк’ынвулк’ытвик ныкэлиткумури.
Иамъым игыр люн’ылк’ытэ?
Читъым тылк’ытыркын, ытръэч люн’ыпкирэ титык.
Тэнмавына иниквъи.
Кымъына телеграмма к’ынльэтэт.
Н’эйгин’кы ыргин ы’твъэт.
Рымагты-ым гынан лыги.
Люрэк’ аны мэчынкы игыр тан’ылк’ытын’?
Вынэ к’ылк’ытги, ва?
Гыт к’ылк’ытги, ынан гытгытэ гымнан чинит.
Мин’кыри аны инэнн’ивыркын, ельой?
Вай к’ыгитэ лин’ыткучьын.
Ныкиръуи энмэч.
Вайъым вэчьым ытлён а’тчак лываквъэ, атчьатгъэ.
Амынъым вай вэнъым таак’ок.
Вынъэм аны вай мин’кыри?
Аны акапчачавка Йынрын.
Нина рэчичевы, к’ырым нъээтын.
Анъым вай гынан гым вытку инэльуй.
Роравэтгавчетгъа?
Анатолийына ытръэттэгну тин’унин сикырис, ринтынин пэнъёлгычыковты, ынк’ъом нэмэ рычечьатын’онэн тылечьын.
Малмытлын’эн минутат галяк, ынан мын’апчегты гитэнин Йынрын.
Тыляма н’ан гынин н’эвылк’ыл тымн’ылён.
Ыныкит вай гыт гымыгвак’ан’ынвык нъатван ынкъам эвнэвинрэткэ нъэнтын тумгытум, вэчьым н’ан к’онпы э’к’у нэнъытчыгыт?
Вайъым!
К’ыгитэ н’от вэчьым н’отк’эн чематгыргын!
Кымъын ынанъыттъыёл кыеквъи.
Манэграчыко еп нытотъытвак’эн.
Ытлён вакъогъэ, гитэнинэт йылк’ыльыт.
Йынрын еп уйн’э.
Нэмэ чемгъотван’н’огъэ Кымъын.
Кэн’ъири к’эглынангэт иквъи.
Ымы ыныкит имыт рыпкирэтык, вэнлыги к’ырым к’этвыткук ытри тэн’винрэтыльу нитынэт.
Этылечьыкэ а’к’арагтын’.
Бригадир к’утгъи ынкъам ныпылмэръэв вак’атэты йылк’ыльыт, н’ытогъэ манэграчыкойпы.
Н’оон ръэтк’ай нымгыпы о’рамаякэты.
Ынкаеквэ ныгагчавтыляк’эн н’инн’эвыск’эт.
Вай нывилгъи, гапойгычьыма пырнин рыттылгын ынкъам комсомолзначокык ачгыта йыпаннэн.
Эвыр вынынтатгъэ, Кымъынэ ытлён элкылнин.
Ынк’эн н’уткукин н’авучитель, ытлён Кымъынэ чакэттык нынымытвак’эн.
н’инн’эвыск’эт.
Вай нывилгъи, гапойгычьыма пырнин рыттылгын ынкъам комсомолзначокык ачгыта йыпаннэн.
Эвыр вынынтатгъэ, Кымъынэ ытлён элкылнин.
Ынк’эн н’уткукин н’авучитель, ытлён Кымъынэ чакэттык нынымытвак’эн.
Калеткомгонвэты тырэпэлк’ынтэнн’ыркын.
Чеэкэй мынэквэнмык.
Ръэтк’ай нылгинык’увк’ин, н’ирэнлен’у ачгыта а’к’алян’.
Кымъына ы’ттъыёча тылейгу рыннин н’авучитель.
Вачак’ эмвэймэнэтэ ынпыянвэты, Нина Ивановна ванэван ръэтъеквэ нылен.
Ытлён ръэтнолгата оонъыеквэ нылек’ин.
Кымъынэ нинэльук’ин: пэтле ынин элгытанн’ыпляккэн култэт увэтгъэт уунъымычутэ.
Н’ан тан’ъаачек, ныгтин’к’ин.
Кымъынэ Нина Ивановнан льулк’ыл ванэван ныльунин.
Ытръэч вэлёлгын ынкъам ылпылгын галгэчелгыръоленат, янор ылпылгын.
Кымъын чичеквъи, н’авучителя механик нэмык’эй гытин’ыльу нинэлгык’ин.
Механикэн гытэн’гыргын лым атвыка, Кымъын иквъи:
Рэнльун’энн’ын, мин’кы ытлён нынымытвак’эн?
Анатолийын яран’ы нъомрайпытвак’эн, вачак’ тамэнн’ырачыко рай иам панэна электричество нынлетк’ин.
Нина Ивановнана тамэнн’ыракэн тытыл умнин.
Нотайкочаткынык оммачайпывылгэты ныйылк’этк’инэт Анатолий ытри Йынрын.
Рэтэммэниг, айколманэгык пууръу, рыватъё мытк’ык’ипук’иръын, чотчотык пууръу — вай ынк’эн ыргин айкол.
Толяй!
Вынэ к’улитэ ытри игыр а’к’аныгъявын’!
Ынк’эн йылк’этыркыт тэн’мигчирыплыткульыт а’ачекыт.
Вэчьым вай ытри эргыръотагнэты гэмигчирэтлинэт.
К’ынвэръым пэн’ъивэтыльыт эк’ылпэ, к’ынур мъынэнэнэт, йылк’этгъэт.
Нина Ивановна пирк’ыгъи ынкъам рэлёйвын’н’онэн Анатолий.
Янор Анатолий рай рэк’ын н’ынван’эгъэ, ынк’о лылепгъи, вакъоск’ычатгъэ ынкъам аны энэчгытэты гэтан’н’онэнат Кымъын ытри Нина Ивановна.
Йынрын ымы гэгъевлин.
Янор ытлён нылвавк’эн чичевык, иам ытлён н’утку тамэнн’ырачыко.
Вачак’ Анатолий валёмык, ынан ымыльо кэтъонэн ынкъам тумгык рээн нэмык’эй иквъи:
Чавчывата ивнин:
Етти!
Ии, тыетык!
Чавчывата пынлёнэн:
Рэк’ыск’иквъи?
Кэйн'э татлыгнэн:
Вай-ым гым нырак’аанн'ан'эгым.
Чавчывата ивнин:
Эвыр-ым рарак’аанн'ан'ыркын, игыр гымнин н'элвыл к’ыгынритгын ы’лё ынкъам чымк’ык мыйылгыт н'элвыл.
Кэйн'э очнэн:
Ээй, вынэ мыгынритын!
Чавчывата ивнин:
Виин гым мрагтык!
Эчги тиркытир рэмэчивтылетгъэ, н'элвыл к’ынрагтатгын!
Кэйн'э ивнин:
Мин'кы-м яран'ы варкын?
Чавчывата татлыгнэн:
Н'оонко к’энъевчыку.
Кэйн'э чавчыв ивнин:
Таам, вынэ к’ылеркын ярагты, ынан н'элвыл трэгынритыркын!
Чавчыв рагтыгъэ.
Кэйн'ын н'элвыльык пэлятгъэ.
Кит-кит мачволкытвэн'н'огъэ, н'элвыл аммана тагъян'ын'огъэ.
Кэйн'э к’эйвэ чеэкэй нинэрэнтын'к’ин, вэнлии авынраномакавн'эты манан’чергъэ.
К’ынвэр кэйн'ын анн'энайпыгъэ.
К’оран'ы лыгэн чымче рытчыё нэнамн'ылёйвык’эн:
Ытлён ръэнут к’ыритйивыркыниткы?
К’ынвэр к’улилыръугъи:
Ытлённ'ын н'элвыл ръэгъи?
Нак’ам ымын' вэлер пынлёк гаалёма!
Ынн'э тивыркынэт.
Ръэнут к’ыритйивыркыниткы?
Лыгэн и’мпычейвыткуръуркыт, вэлер гататлын'ыткота!
Кынвэр н'элвыл пэлянэн, чавчыв ярак вальын йъонэн.
Пыкиргъи.
Чавчывата пынлёнэн:
Н'элвыл э’ми?
Кэйн'э татлыгнэн:
Анны тытан'ылвавын румэкэвык.
Лыгэн гытэквэтгъи, ман’анчергъэ.
Ытлён ръэнут нылк’ыриркин?
Нак’амымын' пынлёк вэлер гататлын'ыткота.
К’эйвэ нэнамн'ылёйгым; Ръэнут к’ыритйивыркыниткы?
Лыгэн авъеткынка ныкымъыгилиръук’инэт!
Чавчывата ивнин:
Каакомэй ынръам, иа’м пэлян н'элвыл?
Э’рыкур рак’аанн'ан'ыркын!
Кэйн'ын айычгырэтчальатын'огъэ:
Мэй, мэй!
Эчену ынн'э энанмыка!
Чавчывата ивнин:
Эк’уликэ!
Кэйн'ын к’улильыръугъи:
Оккой, анны энанмыркын!
К’ынвэр чавчывата кытгынтыпэнрынэн.
Кэйн'ын гынтэквъи:
Оккоймэй.
К’ытлыги чавчываварат йъарат ак’аварат!
О’равэтльата рырынгиивнин кэйн'ын.
О’равэтльата ивнин:
Етти!
Ии!
Кэйн'э пынлёнэн:
Ръапын'ыл?
О’равэтльата татлыгнэн:
А’м, уйн'э.
Гынин-ым ръапын'ыл?
Кэйн'э татлыгнэн:
А’м, ытръэч-ым пэтле трэйылк’этгъэ.
Мин'кри-м пэтле ръылетгъэ.
О’равэтльата пынлёнэн:
Титэ-м рэгъеквъэ?
Кыткытык.
О’равэтльата ивнин:
Ынк’эн игыр рэйылк’этгъэ, вытку кыткытык рэгъеквъэ?
Ии, мин'кри-м гым ымльалян'эт ныйылк’этигым.
О’равэтльата ивнин:
О’тчоймэй, ынн'атал-ым нурэйылк’игыт!
Гым ытрэч ныкитэ ныйылк’этигым, эргыръок ныгъевигым.
Гыт-ым, кынур въильигыт, ымльалян'эт ныйылк’этигыт!
Кэйн'ын урэйылк’ык курык н'ыркычаквъэ, льон’атчын'атэты эквэтгъи.
О’равэтльан нутэк ныйылк’этк’ин.
Кэйн'э йылк’ыльын катамтылянво лыгнин.
Кэйн'э йын'отконэн.
Йын'откок кыеквъи о’равэтльан.
Лыгэн илюкэ нытвак’эн о’равэтльан эмъэк’элин'э.
Кэйн'э эмтэйпынэн о’равэтльан арычгытвальын.
Эквэтгъи кэйн'ын, нинимтик’ин о’равэтльан.
Эмтэма о’равэтльан милгэтгъи.
Кэйн'ын рыгрыгык йынымнэн.
Рыгрыг кэйн'ин н'ылетылетгъи.
Кэйн'э эмтэё о’равэтльан ринтыск’ивнин.
Кэйн'ын мэмлеты и’рэгъи.
Мимлык чыпъылетгъи, н'ыленн'ылет рыпин'кувнин.
Чыпъынтогъэ, к’улилыругъи:
Оккоймэй, чан'ыттыгыргын!
Мытив гэвъилин!
О’равэтльата тъарыгнэн:
Вэлер к’ун гынан-ым a’м рак’ычгааркын!
Гынтаквыргэгыт, йылк’ынвык рагэлечгааркын гымыкы!
Кэйн'э э’йн'эвнин о’равэтльан:
Мэй, тумгытом, к’ыетги!
О’равэтльан к’ытгъи.
Кэйн'э ивнин:
Ынн'атал-ым тычен'ыттэтык.
Конпын' игыр н’откатагнэпы к’ырым ымын' оттылгын мынрэк’эвыркын, э’тки гынтаквыргын!
О’равэтльата ивнин:
Э’тки!
Ымын' гым конпын' тымчек нутэк йылк’этык!
Кэйн'э ивнин:
Таам, вынэ мылеркын!
О’равэтльата ивнин:
Ии, вынэ к’ылеркын!
Вэлер чиниткинэт увикит мытынымчеквылгынэт!
Тын'эскын нык’аарэркэн гытгак.
Йъороръогъэ, нак’ам эк’эвиръыльын, к’эвъян'н'огъэ.
Кайн'ыран льунин, ынкы рэск’иквъи.
Кэйн'ын рагтыгъэ.
Яран'ы йын'откойвын'онэн, чама гыролмэвын'онэн.
К’ынвэр рылгъэ.
Тын'эскын кыпчевнэн, эвиръыт тъаётчайвынэнат.
К’ынвэр Тын'эскынэ ивнин:
А’мын тъылгыргэгыт!
Кэйн'ын к’улильыругъи:
Каакомэй, иа’м гынмыеп ивкэ!
Кэйн'э пынлёнэн:
Мэн'ко етгъи?
Тын'эск’ынэ татлыгнэн:
К’аарэтльэгым, эмк’ивъетэ н'утку тырэск’ивык.
Кэйн'э ивнин:
Ээ, опопы-м гымыг рээн к’ыльэлен'итги.
Ытрэч-ым вай гым ымльалян'эт ныйылк’этигым.
Тын'эскынэ очнэн:
Ээ, мачынан-ым ымын' гым трэйылк’ылетыркын.
Кэйн'э ивнин:
Эченур-ым ынн'э рыйиткутэ инэныгъевкэ, лыгэн выква эвытлым уттэ левтык к’энаркыплыркын.
Йылк’этгъэт.
Тын'эск’ынэ йылк’ыльын кэйн'ын мэрынрэк’эй рыгрыкгыпы рыеткон'н'онэн.
Кэйн'ын к’утыск’ычетгъи:
Оккоймэй, ръэнут етгъи?
Вэчьым кэлы?
Тын'эск’ынэ ивнин:
Мэй, аны гымнан тынйиткугыт.
Кэйн'э ивнин:
Гынтаквыргэгыт, иа’м рыйиткутэ инэныгъевыркын!
Нэмэ йылк’этгъэт.
К’олетъылё нэмэ рыгъявын'онэн кэйн'ын Тын'эск’ынэ.
Выквылгын пиринин, левтык кыплынэн кэйн'ын.
Эвыр-ым кэйн'ын валёмгъэ.
Ивнин:
Рэръэн'ыркын?
Тын'эск’ынэ татлыгнэн:
Трарагтын'ыркын.
Кэйн'э ивнин:
Ии, опопы к’ырагтыгэ.
Н'утку н'эйык рымагты гынин яральыт варкыт.
Рагтыгъэ Тын'эск’ын.
Пыкиргъи ярак.
Гак’олема нокватпэнрыгъан, намн'ылён:
Мин'кы нытвайгыт?
Кэйн'ык рээн нытвайгым Кэйңын ынкъам о’равэтльат
О’равэтльат рэлку нытвак’энат.
Люур кэйн'ын рэск’иквъи.
О’равэтльата кытгынтыпэнрынэн, оммачайпынэн.
Рынэнин н'аргыновты, рытайкаватын'онэн.
Кэйн'э о’равэтльан рыпирк’ынин ранмыткынык.
Рэлку вальа о’равэтльата ралкойпы тынпынэн пойга рэнмык тынупэтыльын.
Мытив кэйн'ын, к’ытлыги о’равэтльан.
Катам нанк’ык тынпынэн.
О’равэтльан тынпыё тъылкамаграръогъэ:
Иикыккаа!
Йъэлии гым энанмыркын!
Кэйн'ын и’рэгъи.
Кытгынтынтогъэ тынпыткольын ралкойпы.
Эвын гэвъилин о’равэтльан, тынпыё нанкык.
Кэйн'ын льунин и’рэмйыльын ралкойпы тынпыткольа.
А’йн'авъевын'онэн:
Мэй, к’ыетги!
Кэйн'ын энмэч гэвъилин!
Ынк’о-м гитэнин въэтвальын о’равэтльан.
К’улилыругъи:
К’ак’амэй, мытив кэйн'ын тытынпын, к’ытлыги о’равэтльан!
Э’рыкур нычимгъуйгым кэйн'ын тытынпын, к’ытлыги о’равэтльан!
К’ол а’ачек колё никвык’ин, нак’ам мачтотъэты вальын.
К’ол рыннин, ытлыгэ кэйн'ыгилийгут рыннин.
Ынк’эн а’ачек кэйн'ыгилигъи.
Ынкъо-м чемгъотван'н'огъэ.
К’ынвэр иквъи:
Китак’ун-ым мымн'ылёнат н'уткэкинэт эвыр рантон'ыт!
К’ол йильэк’эй н'ытогъэ.
Пынлёнэн:
Мэй, гыт кэйн'игыт?
Йильэк’эй еп туръэйн'эвкы авынъайн'аровты рылыск’ычатгъэ:
Чи-к-к-к!
О’равэтльан лыгэн иквъи:
Каакомэй, вэлер гататлын'ыткота, йъэлии тэнн'у инэлгыгъи!
Нэмэ к’ол н'ытогъэ.
Нэмэ пынлёнэн:
Йильэқ’эй рылыск’ычатгъэ авынъайн'аровты:
Чи-к-к-к!
К’ынвэр а’ачекычгын кытгынтакватгъэ.
Акватэты иквъи:
Каакомэй, ынръам кэйн'э тэнн'у нэлгыркынигым!
Опопы мырагтыгъак!
Ярак пыкиргъи.
Ытлыгэ пынлёнэн:
А’мто, кэйн'ын тымын?
Эккэтэ татлыгнэн:
Ванэван, э’тки, кэйн'ыт тылвавынат пынлёк.
Пынлёк йъэлии тэнн'у нылгигым.
Ытлыгэ ивнин:
Каакомэй, мэвын пынлёта к’ынмыгын кэйн'ын!
Эккэтэ ивнин:
Аны мин'кри-м, гымнан кэйн'ын эйгулеткэ.
Ынкъам ынк’эната нэнамн'ылёйгым эмрэйгуленн'э.
Нак’ам пынлёк-ым йъэлии нытлыск’ычатк’энат, нак’ам гым тэнн'у нылгигым.
Ытлыгэ ивнин:
Вынэн'ын, к’ыпаа кэйн'ыгилик.
Яйвачгыргэгыт, кэйн'э тэнн'у нэлгыркынигыт!
Юрэк’ ымын' пипик’ылгэ тэнн'у нэрэлгыгыт, лывавыльэгыт кэйн'ук!
Эккэтэ пынлёнэн:
кэйн'э тэнн'у нэлгыркынигыт!
Юрэк’ ымын' пипик’ылгэ тэнн'у нэрэлгыгыт, лывавыльэгыт кэйн'ук!
Эккэтэ пынлёнэн:
Ынръам ръэнут пипик’ылгын?
Ытлыгэ ивнин:
Каакомэй, ынръам к’эйвэ гэчимгъуйгыт?
Ымын' пипик’ылгын эйгулеткэ!
Эккэтэ ивнин:
Китак’ун-ым нэмэ мыкэйн'ыгилик!
Ытлыгэ ивнин:
Вынэ чамъам рэкэйн'у, мин'кри-м ымын' пипикылгын еп гэмо лын'ыркын!
Эккэтэ ивнин:
Итык-ым вэлер мыпипик’ылгыгилик!
Ытлыгэ татлыгнэн:
Ээ, китак’ун-ым к’ыпипик’ылгыгили!
Экык пипикылгыгилигъи.
Нылек’ин к’энъевк’эйык гырголягты, кэйн'ын льунин.
Чамэтанэн, чымчек’эй рытчынин.
К’эгнэвнин, тымнэн.
Йъонэн, нинэгрулмык’ин.
К’ынвэр к’улилыръугъи:
Колёмэй, нымэйын'к’ин пипик’ылгын!
Ынк’о-м ынн'ин энвэнн'ыкэ рэмтэйпын'ын'онэн.
Лывавнэн эмтэйпык.
К’ынвэр пэлянэн.
Акватэты иквъи:
Колёмэй пэпэк’ылгычгын нитчык’ин!
Ярак пыкиргъи.
Ытлыгэ пынлёнэн:
А’мто, пипик’ылгын тымын?
Эккэтэ татлыгнэн:
Ии, тынмын, кытъаткэ тылвавын эмтэйпык—колё Нитчык’ин, к’оныры колё нымэйын'к’ин, к’ынур маёлгын!
Нитчык’ин, к’оныры колё нымэйын'к’ин, к’ынур маёлгын!
Ытлыгэ ивнин:
Ынръам ынк’эн к’эйвэ, этлы к’инэтэмъюн'?
Алымы пипик’ылгын гымнан ымын' яатрылга тъынилгитын!
Эккэтэ ивнин:
Аны колё нымэйын'к’ин, нак’ам колё к’эргыльычгын, к’ынур ныглёльычгын.
Ымын' гыткачгыт нъомк’энайн'ыт, ымын' у’муттык омын' вальычгыт!
Ытлыгэ ивнин:
Вынэ ынк’эн инэтэмъюнйивыркын!
Гымнан люнльутэ тынтын гынник у’муттымил омгыткаяальын!
Эккэтэ ивнин:
Ивкэ к’ун-ым мынйъогъан, ынкъам к’ыльугын!
Найъогъан.
Пыкиргъэт тымкайн'ык.
Ытлыгэ экык ивнин:
Каакомэй, вынэ к’ырымэн пипик’ылгын, вай кэйн'ын!
Экык иквъи:
Каакомэй, нак’ам нивк’инэт.
Кэйн'ын ымын' н'эйык майын'ы'н' валmын.
Ытлыгэ ивнин:
Вынэ н'откэн кэйн'ын, игыр к’ыйгулетгын!
Эккэтэ очнэн:
Ии, вынэ игыр тыйгулетын кайн'ычгын.
Ытрэч-ым пипик’ылгын тытчын эйгулеткэ.
Итык кэйн'ын тыйгулетын!
Кэйн'ын нэнвэнн'ыгъэн ынкъам нанрагтатын.
Ярак пыкирык, эккэтэ ытлыгын ивнин:
А’мын ръэтитэ пипик’ылгын трэйгуленн'ын?
Ытлыгэ татлыгнэн:
К’ырым игыр, ыннэнныкитэ к’ыйгулетгын пипик’ылгын !
Эккэтэ очнэн:
Ээ, итык-ым рак’ылк’ыл эвнэйгулеткэ.
К’оныры-м лыгэн итык к’ырым вэтгавтомго мылгын.
К’эйн'ун йъэлии тэнн'у рэналгын'огъа!
К’ынур айвэ кэйн'э, лыгэн итык н'ыркычгыргын Пипик’ылгық’эй чавчывалявтыткынык
Чавчывачга н'эргэрык ы’лё н'элвыл яргыткынык нинэнлийвык’ин.
Пипик’ылгык’эе йъонэн.
Чавчывачгын нытвэтчатвак’эн.
Пипик’ылгык’эе яалейпы чамэтаннэн, ынк’о-м чавчывайн'ык гыткаеквэ тыттэтгъи, лявтыткынык вакъогъэ.
Чавчывачга гэмо нинэлгык’ин ыныкаткынык вальын пипик’ылгык’эй.
Пипик’ылгык’эе лявтыткынгыпы пынлёнэн:
А’мто, нитчигым?
Чавчывачгын пынлёк лыгэн н'алгылегты лылепыткуръугъи.
Чавчывачгын эквэтгъи н'алвылын'к’ачагты.
Пипик’ылгык’эй ынык лявтыткынык нывакъотвк’эн.
Пипик’ылгык’эе нэмэ пынлёнэн:
А’мто, еп эпэн'ъивэткэ?
Чавчывачгын пынлёк лыгэн яалегты таалгылятыск’ычатгъэ.
Ынк’о-м иквъи:
Ытлён ръэнут вэтгавчерыркын?
Пипик’ылгык’эе ивнин:
К’оо, ытлён ръэнут?
К’ынвэр чавчывачгын авынк’олельыровты гыролмыс-к’агтыткольатын'огъэ:
Мэй, мэй, мэй!
Ытлён тырэк’ыркын?
Ръэнут вэтгавчерыркын?
Пипик’ылгык’эй кэн'кэлетгъи чавчывачгэпы, ынк’о-м чавчывачгык ы’ттъыёча вэтчагъэ.
Ынк’о-м чавчывачгын ивнин:
Ытлён рэк’ыркын, к’улильыльэтыркын?
Чавчывачгын вэтчаск’ычатгъэ, нак’ам к’ымэк нытлепинтык’этк’ин лылептилыльэтык.
Ынк’о-м равэтгавн'ын'огъэ:
Вай-ым э-э-э-э.
аны вай-ым э-э-э-э.
Пипик’ылгык’эе ивнин:
Аны, эк’ылпэ к’ывэтгавыркын!
Чавчывачгын пин'куск’ычетгъи, ынк’о-м нэмэ равэтгавн'ын'огъэ:
Мэй, вай-ым, вай-ым э-э-э-э.
к’ыпалёмтэл, ытлён мэн'ин э-э-э-э.
у’рин'ан ныръэк’ин?
К’ынвэр пипик’ылгык’эе кытгынтыпэчаск’эвнэн.
Акватэты иквъи:
Каакомэй- ынръам гэръэлин чавчывачгын ёргымтакычгын!
Чавчывачгын ынкы тымн'амынан панэна нырамн'ылтэлн'ыльатк’эн:
Э-э-э-э.
ытлён вай ръэнут э-э-э-э.
К’ынвэр эквэтгъи.
Акватэты иквъи:
Э’тки, опопы к’ырым мытвын!
К’аарэтльан колё гэлгипэнъ'ивэтлин.
Яран'к’ачагты пэлк’ынтэтгъи, нылвавк’эн тылек.
К’ынвэр вакогъэ.
Люур тилмытил льунин рин'эмъетыльын.
Э’йн'эвнин:
Рин'энэн', к’ыетги!
Тилмытил к’ытгъи.
К’аарэтльаята ивнин:
Ръапын'ыл?
А’м уйн'э.
Тилмэ ивнин:
Гынин-ым ръапын'ыл?
К’аарэтльата татлыгнэн:
А’м ытрэч-ым гыт гымнан ивкэ рин'энэн'эну мылгыркынигыт!
Тилмэ татлыгнэн:
Эвыр-ым тэгъен'у ринэлгыркын, рин'энэн'эну к’инэлгыги!
К’аарэтльата ивнин:
Кытъаткэ, мин'кы травакъогъа?
Тилмэ татлыгнэн:
Этык’ун к’элелвынчыку чамъам?
К’аарэтльата ивнин:
Вынэ, мэчынкы!
Китак’ун мравакъон'гъак!
Тилмэ йыкыргын раан'кавнэн.
К’аарэтльан о’равэтльан ратлын'ылятын'огъэ тэлмыйыкыргэпы.
Лываквъэ рылык.
Тилмытил чимгъугъи.
Ынк’о-м иквъи:
Китак’ун, ынръам гыткагты к’инэнрэтги!
К’аарэтлmfн иквъи:
Ээ, вынэ к’эйвэ!
Гыткагты инэнрэтгъи к’аарэтльан, тилмэ рырин'эвнин.
Тилмэ рэн'амъянма к’аарэтлmfн нэнамн'ылёк’эн:
Мин'кэтэ мынлеркын?
К’аарэтльата нинэныгйивэтк’ин:
Н'откэн вээм гырголягты.
Тилмэ к’аарэтльан рыпкирэннин ярак.
О’равэтльат н'ыторъогъат.
Тилмытил ваъогъэ.
Аръаля к’аарэтльан намн'ылён:
Ынръам ынк’эн ръэнут?
Татлыгнэнат:
Вай-ым гымнин рин'энэн'!
Ынык вэтгавма тилмытил рин'эгъи.
Вэтгавыплыткок гитэнин тилмытил, эвын уйн'э.
К’улилыръугъи:
Оой-оой, э’ми гымнин рин'энэн'?
Мин'кы атчыгъэ?
К’ырэтъевын'онэн гамгатымкыгэн'гыпы.
Нак’ам нык’улильыръук’ин:
Э’митлёнайгыт гымнинэйгыт рин'энэн'эйгыт?
Ымныкэрэт к’ыриннин тымкыгэн'гыпы.
К’ынвэр лыгипэн'ъивэтгъи.
Рагтыгъэ, йылк’этгъи.
Кыевкы намн'ылёгъан:
Э’ми гынин рин'энэн'?
Ивнинэт:
Ръэрин'энэн'?
Никвъэн:
Айвэ-ым гынин еткин.
Татлыгнэнат:
Нак’ам-ым айвэ рэк’э етгъи гыт?
Ивнинэт:
К’ун уйн'э гымнин рин'энэн'!
Рэк’ыльэтыркынитык пынлёльатыркынэтык!
Никвъэн:
Ээ, а’м рак’ылк’ыл, к’оныры-м к’ырымэн рин'энэн', ынк’эн тэлмычгын!
Рин'энэн' пылвынтэн, микынэ а’к’анчемавкы вальын ымын' мъэмитэ!
Тилмытил-ым ымын' уттэ кыплык рэлевтычимэты!
Тын'элк’ут ваамъеквэ ныгалгагэлек’эн.
Рин'энэн' выргыргын'огъэ.
Палёмтэлын'огъэ Тын'элк’ут.
Гырголягты лылепгъи.
Ынык гыргоча рин'энэн' нырин'эмъетк’ин.
Льунин, иквъи:
А’мын тытэн'эт, ръанотайн'ын?
Нак’ам э’йн'эръуркын.
А’мын тытэн'эт энанмыркын!
А’тав н'утку мыпирк’ык.
Ынкы пирк’ын.
Эчги амэчатгъэ рин'энэн', Тын'элк’ут иквъи:
К’эйвитык амэчатгъэ, вачак’-ым эк’ылпэ мрагтыркын.
Кытъаткэ вэчьым мин'кы атчыгъэ.
К’эйвэ-м мачынан мрагтыркын.
Ынан эвыр рэнапэнрын'огъа, мык’улильыръук.
Юрэк’ тъагтатын к’улитэ!
Эквэтъи ярагты.
Пыкиргъи ярак, пын'ылтэлын'огъэ:
Гымнан игыр тыльун ынн'атал-ым нымэйын'к’ин тэлмычгын!
Нак’ам колё нык’улильыръук’ин!
Вэлер-ым тыпкирык!
Йъарат гынмыл нылгиегтэлк’ылгилюйгым, нивигым—игыр-ым тывъиркын!
тэлмычгын!
Нак’ам колё нык’улильыръук’ин!
Вэлер-ым тыпкирык!
Йъарат гынмыл нылгиегтэлк’ылгилюйгым, нивигым—игыр-ым тывъиркын!
Ытлыгэ ивнин:
К’эйвэ гэчимгъуйгыт?
Рин'энэн' тилму рытчын!
Тын'элк’утынэ ивнин:
Эвн'ан рин'энэн'?
Ытлыгэ татлыгнэн:
Ии, игыр к’ыйгулетгын ынк’эн рин'энэн'!
Тын'элк’ут тэнн'ыск’иквъи:
А-а-а-а!
Какамэй, рин'энэн' э’к’элин'у тытчын!
Игыр-ым тыйгулетын рин'энэн'.
К’онпын' игыр н'откатагнэпы к’ырым э’к’элин'у мылгын'он рин'энэн'!
Чавчывата ванэван ныгынриннин льэлен'кы н'элвыл.
К’ынвэр ыныкк’ач нымытвальын о’равэтльан иквъи:
Китак’ун мынмыск’эвын к’ол к’оран'ы, юрэк’ ынн'ин рытык нъымчен ынкъам н'элвыл нъыгынрэтын'онэн!
Чавчыв н'алвыльэты к’ытгъи эргыръок.
К’аачыкойпы ляйвыма льунин о’равэтльан нинэвэнн'этк’ин.
Йъонэн.
Инэвэнн'ыльэ ванэван ныльунин ыныкы тылельын чавчыв.
Чавчывата пыкиринэн'у ивнин:
Оой, унмын'ан-ым иа’м ынк’эн тымын!
Инэвэнн'ыльэ ивнин:
Эк’уликэ, гынтаквыргэгыт, энмэч к’ывинрэтыркын инэвэнн'этык!
Чавчывата ивнин:
Ээй, вынэ мынвинрэтгыт,ытрэч-ым иа’м рэквыт тымын унмын'ан-ым?
Инэвэнн'ыльэ ивнин:
Мин'кри-м нивигым—ынкъам нымчен, мачынан н'отк’энмынмыгъан.
Ынкъам нынпаавнэн эмн'элвыл рытык.
Чавчывата очнэн:
Ээ, вынэ к’эйвэ, к’ырым игыр эмн'элвыл мынтын'он.
Мачынан ынк’эн тымын.
Йъарат-ым у’рин'ан и’ны варкын, ынк’эн майн'ыа’к’ален'гыргын.
Нымкык’ин к’оран'ы ранмыткон'ынэн Ныгыттэк’ин
Тэленъеп к’ол о’равэтльан ганымытвален.
Колё ныгыттэк’ин, чама колё ныръык’ин!
Ынкъам лыгэн Тэмъюн'ыткуръэну нылгык’ин.
Ытлён к’ол итгъи нылек’ин ваамгырголягты.
Киткит ныйн'этк’ин.
К’ол о’равэтльан рырынгиивнин.
Тэмъюн'ыткуръэнэ пынлёнэн:
Мин'кри нылейгыт?
Вай-ым ныгынникгилийгым.
Тэмъюн'ыткуръэнэ ивнин:
Н'отк’эн ваамк’алетлы к’эквэтги!
Н'утинвээмык эвыча гыныкы нъатчак’эн тыльун кэйн'ын.
Гынникгилильэ ивнин:
Вэчьым инэтэмъюн'ыркын?
Тэмъюн'ыткуръэнэ ивнин:
Аны, ванэван мытэмъюн'гыт!
Тэмъюн'ыткуръэнэ пынлёнэн:
Гынан гымнин нынны лыги?
Гынникгилильэ татлыгнэн:
Ванэван!
Тэмъюн'ыткуръэнэ ивнин:
Нак’ам-ым иа’м мэтиву инэлгыркын?
Гынникгилильэ ивнин:
Ээ, вынэ гынин нынны гымнан лыги!
Тэмъюн'ыткуръэнэ пынлёнэн:
Микигым-ым?
Гынникгилильэ татлыгнэн:
Ынк’эн-ым Тэмъюн'ыткуръэйгыт!
Тэмъюн'ыткуръы э’к’эчьуск’ычеквъи, вэвральатын'огъэ.
К’ынвэр иквъи:
Ытлён рэк’ын ивыркын?
Н'ыркычгыргэгыт!
Титэ гэйгулетлин гымнин нынны?
Гынникгилильэ татлыгнэн:
Ынк’эн-ым тычичевыркынигыт—рэтэмъюн'ыткун'ыркын гымыкы!
Тэмъюн'ыткуръы еп аплывэтгавка гынтэквъи.
Лыгэн акватэты иквъи:
Колёмэй ынръам, о’равэтльан кывчемгольын!
Гынникгилильэ гынтэвтылельын нинивк’ин:
Каакомэй!
Ынръам гэръэлин о’равэтльан?
Колёмэй танн'аквыргын!
А-а-а-а!
А’мын эналваквъэ тэмъюн'кы!
К’ол рэмкычигъи рамкэты.
Пыкиргъи рэмкык.
Никвъэн:
Етти!
Ии!
Намн'ылёгъан:
Ръапын'ыл?
А’м, ытръэч-ым гым нычимгъуйгым: этъым гым гамгъоравэтльак гыттан' вальэгым.
К’утиинэ ивнин:
Нырэк’ын-ым мынгыттэчит, эргатык нэмэ к’ыетги.
Эченур н'ачын'кэн ръэт ятэты к’ыркылегын.
Гыттакалыръольын рагтыгъэ.
Эргатык к’ытгъи гэкэн'э.
Н'ачын'кэн ръэт кыленин.
Ръэтык льунин калеплякылгыкай.
Ынкы ныпэрк’ытвак’эн гыттакалыръоё.
Рычичьэтыплыткунин пылякылгык’ай гыттакалыръольа, эквэтгъи.
Пэрк’ытвальа ынкы, пылякылгык’ай эк’ылпэ рыльэтэннин к’олеръэтэты, нэмэ ынкы пирк’ыгъи.
Гыттакалыръольа нэмэ льунин пэнин пылякылгык’ай к’олеръэтык.
Льунэн'у к’улильыръугъи:
нэмэ льунин пэнин пылякылгык’ай к’олеръэтык.
Льунэн'у к’улильыръугъи:
Каакомэй, гынмылкинын тантакалгын!
Вынэ мыгтын гынмылкин н'отк’энына такалго!
Йыннэн чейвэ, к’аат ынкы вуннинэт.
Пэрк’ытвальа к’аат рыгынтэвэннинэт.
Пылян'н'ытальын каагты к’ытгъи.
К’аат уйн'э, нак’ам йытъё пылякылгыкай лывавнэн льук.
Кулильыръугъи:
Каакомэй, колё ныгыттэк’ин о’равэтльан!
Иа’м тивын.
Гамгъоравэтльак гыттан' вальэгым!
Лыгэн итык ак’аака тынъэлык!
Ръэтгымнэн к’аангынтаватыльын.
Ярак нытвак’эн йъонэн.
К’аангынтаватыльа пынлёнэн:
Гыттакалырольа айвэкэнына ивнин:
Ынн'атал-ым ныгыттэйгыт.
Пылекэ ак’аака рытчыткуркын!
Каангынтаватыльа ивнин:
Чейвэ к’ырагтыгэ, к’ырым к’аат мыйылгыт.
Чен'эт-ым гыт чинит рэгыттэчинн'ыгъи!
Чейвэ рагтыгъэ гыттакалырольын.
Ынк’эн гатвален тэленъеп ак’алыльанма.
К’ол о’равэтльан к’онпын' э’к’эльэ ванэван ы’нынрэк’эвын.
Ытръэч нымн'ылёк’эн, ынк’о-м ныпэляк’эн.
Э’кэльэ льук нымн'ылёк’эн:
Микигыт?
Нэнататлын'к’энат:
О’мйъаяк’эгым.
Нэмэ нымн'ылёк’эн:
Нырэк’игыт?
Нэнататлын'к’энат:
Ныкымъырэрэйгым.
Ынк’о-м ныпэляк’эн.
К’ол рыннин кымъылгын колё нымкык’ин румэкэвнин.
Ынк’о-м кымъынчыку рытын'онэнат.
Э’кэльыт рырынгиивнинэт к’ликкин.
Намн'ылёан:
Микигыт?
Татлыгнэнат:
О’мйъаяк’эгым.
Нэмэ намн'ылёгъан:
Нырэк’игыт?
Татлыгнэнат:
Иръын нинэмлюйгым.
Ивнинэт:
Ивкэк’ун-ым, к’ыетгытык, гымнин мымлыт торыкы мынкалыровынат.
Э’к’эльыыт к’ытгъэт.
Кымъымкын кымъынчыку рытъёт рыкалыровнэнат.
Э’к’эльыт гынтэквъэт еп эплыгитзкэ кымъыт.
Гынтавакватэты иквъэт:
Колёмэй, мэйн'ымымлыльын!
О’мйъаяк’ына тэнн'у рытчынинэт:
А-а-а-а!
А’мын колё э’к’эльыт тынчен'ыттэвынэт!
А’мын эвн'ан кывчемгъольэгым — эмрэк’у-м э’к’эльыт мынъэк’элин'эвынэт!
Ынк’о-м нэмэ кымъыгэлен'н'огъэ.
Пипик’ылгык’эй льунин, пиринин.
Эквэтгъи, пипик’ылгык’эй нинэнрык’ин.
Нэмэ ыннэн рырынгиивнин э’к’эльын.
Льунэн'у э’к’эльын, О’мйъаяк’ вакъоск’ычатгъэ.
Э’нныкагыргын ы’ръымлён'н'онэн.
Э’кэльэ пынлёнэн:
Микигыт?
О’мйъаяк’эгым.
Э’к’эльэ пынлёнэн:
Нырэк’игыт?
Вай-ым колё гэмымлынн'эйгым, иръын нинэмлюйгым.
О’мйъаяк’ына ивнин:
Ивкэк’ун-ым к’ыетги, гымнин мымыл к’ыльугын!
Э’к’эльын к’ытгъи.
О’мйъаяк’ына ивнин:
К’илкымъет!
Э’к’эльын илкымъетгъи.
О’мйъаяк’ына э’к’эльин мынгык’ач пиринин.
Пипик’ылгык’эй почьачыковты ёнэн.
Э’к’эльын ы’ск’агтыткоръогъэ, к’улильыръугъи:
Мэй, мэй!
Мымлычгын, мымлычгын!
Гарыглен, гарыглен!
К’ынвэр пипик’ылгык’эй ратрочыко нъэлгъи.
Э’к’эльын пытк’ылым к’улильыръугъи:
Колёмэй, ръанотайн'ын ратрочыко нъэлгъи, нъэлгъи!
Ытлён у’рин'ан тыръэгъэк!
О’мйъаяк’ына тэнн'у рытчынин:
А-а-а-а!
Ымын' мымлык ролын' вальын э’к’эльын!
К’ынвэр э’к’эльэ пиринин пипик’ылгык’эй ратрочыкойпы лейвыльын.
Ынръам мынгык юуткугъи пипик’ылгык’эй.
К’ынвэр э’к’эльын гынтэквъи, ынн'ин пипик’ылгык’эй мынгык ёоткотвагты.
О’мйъаяк’ына гынтэвтылельын э’йн'эвнин:
Мэй, к’ыетги!
Гымнин мымлычгын мыгтын гынык мынгэпы!
Э’к’эльын пэлк’ынтэтгъи, панэна пипик’ылгык’эй мынгык ныйготкотвак’эн.
Э’к’эльин мынгытлын'ын гэнмутлытъыръувлин пипик’ылгык’эе.
О’мйъаяк’ына йымнин пипик’ылгык’эй а’к’альымынгэпы.
Ынк’о-м э’к’эльын гынтэквъи.
Гынтавтыляма нивк’ин:
Колёмэй, эрвыванныльын мымлычгын!
О’мйъаяк’ына тэнн'у нинэлгык’ин гынтэвтылельын:
А-а-а-а!
А’мын вытку тыльун о’равэтльан вэнъым ынан тотъэты вальын!
Нак’ам вэнъым ынан нырулк’ин!
Валвыйн'а льунин эчьытъул к’орэн, мэчнымэйын'к’ин, о’равэтльэн раратъё.
Авынтанн'ыткольатэты пиринин:
А-а-а-а, кок-кок-кок!
А’мын вэлынкык’ун трэчьытъулюльэты!
Оттыткынэты рыльэтэннин, ынкы рон'н'онэн.
Тыргук амк’ынлывавкы роо тэнн'у нинэтчык’ин:
А-а-а-а, колёмэй, ынръам ачьыйн'ын ныгтык’эн!
А-а-а-а, кок-кок-кок!
А’мын вэлынкык’ун микынэ гымыкы гапэлялен!
Ятъёлк’ая э’йн'эръульын валёмнэн, чамэтанэн.
Эчги валвыйн'ык ванвык уттык ынкэгин'кы нъэлгъи, э’йн'эскыченнин:
Эй!
Валвыйн'ын эмчен'ыттэтэ рыпэт гароома эрэтгъи.
Араттыляма нык’улильыръук’ин:
Кок-кок-кок!
Ынръам poo ръэгъи?
Ятъёлк’ай авынк’олельыровты гынтэквъи:
Ооккоймэй!
Ооккоймэй!
Валвыйн'ын эрэтык рыпэт гъылчыкутлин.
Ы’лчыкойпы к’утгъи.
Ятъёлк’ай и’рэмйылтыльын льунин, а’йн'авъевын'онэн:
Роо, к’ыетги!
Ынк’о-м рин'эгъи.
Рэн'амъянма нивк’ин:
Какамэй, ынръам роо гынтэквъи!
Пипик’ылгык’эй тымкыгэн'гыпы нылейвык’ин.
Пипик’ылгык’эе льунин валвыйн'ын, э’йн'эвнин:
Апай, к’ыетги, мымлюгыт!
К’ытгъи валвыйн'ын.
Пипик’ылгык’эе мымлён'н'онэн.
Мымлёма йылк’этгъи валвыйн'ын.
Лыгэн йылк’этгъи валвыйн'ын, льулк’ыл кэлийвынин пипик’ылгык’эе валвыйн'эн вылк’э.
Льулк’ыл кэлийвыплыткунин, эквэтгъи пипик’ылгык’эй.
Йылк’ыльын пэлянэн валвыйн'ын.
Кыеквъи валвыйн'ын, к’улильыръугъи:
Кок-кок, э’ми пипик’ылгык’эй?
Ынк’о-м рин'эгъи валвыйн'ын вээмык гыргоча.
Рэн'амъянма нинэгитэк’ин мимыл.
Льунин чиниткин выйилвыйил мимлычыку.
К’улильыръугъи:
Ынръам мэн'ин?
Китак’ун мыйъон!
Йъонэн чиниткин выйилвыйил.
А’йн'авъевын'онэн чиниткин выйилвыйил:
Мэй, к’ыетги!
К’ынвэр мэчэлкылнин:
Ынръам мэлгымнин выйилвыйил!
К’ынвэр тэн'элкылнин.
К’улильыръугъи:
Вынэ, к’эйвэ гымнин выйилвыйил!
Чемэт ынк’эната пипик’ылгык’эй гынтэквъи льукэлиткыльуйгым э’к’элин'у эмлын'э!
Пчик’этэ н'ээкык ивнин:
К’аймыгэ!
Н'ээккэтэ ивнин:
Мэмлеты трэкувлытку.
Ытльата ивнин:
Омкэты к’инэнрэтги!
Чамъам тринэнрэтгъэ — умкыт рэлпин'ыт.
О’мромкэты к’инэнрэтги!
Трамынгытаргъа.
Ытльата ивнин:
К’ылейпыгэ!
Лилит рэчимэнн'ыт.
Тититэ к’ыннигынэт!
Титин'ы рэмлегъэ.
У’мтитэ к’ыннигынэт!
Трэрылгэюпы.
К’ывэлепыгэ!
Вэлывэл рэквгъэ.
Ытльата ивнин:
Ынн'атал-ым нъэнк’эйгыт!
К’ырымэнайгыт эвн'ан гымнинэйгыт н'ээккэйгыт!
Н'ээккэтэ ивнин:
Евъев, маймыгъак, гынинэйгым н'ээккэйгым.
Кэйн'ын ваамк’алетлы нылек’ин.
Челгырэк’окалгын ралк’ан'ынвык йъонэн ныталёк’эн.
Пыкиринэн'у кэйн'э пынлёнэн челгырэк’окалгын:
Нырэк’игыт?
Челгырэк’окалга татлыгнэн:
Вай-ым ныталёйгым.
Кэйн'э очнэн:
Ээ!
Ынк’о-м челгырэк’окалгын ивнин:
А’м вынэ, виин мынымн'ылтэлыркын!
Кэйн'э ивнин:
Янор гым мымн'ылтэлык!
Кэйн'ын мгогъэ пын'ылтэлык:
К’ол титык,а’ачеко вама к’энъевк’эйык гырголягты нылейгым.
Эчги крыткынык тынъэлык, люур рэвымрэв катам тантэн'н'ок рин'эск’ычетгъи!
Аны колё гэчен'ыттэтигым!
Рыпэт-ым эмчен'ыттэтэ ы’ск’агтатык к’у-лин'эйык рымагты тирык!
Челгырэк’окалгын энэчгытыльатын'огъэ:
О’тчоймэй, а’мын ныеэпин'куйгыт!
Кэйн'ын нивк’ин:
Ии, э’тки-м а’ачеко вама гамлытвэйгым.
Кэйн'ын иквъи:
А’м гым ратанн'авн'эн, гынръам!
Челгырэк’окалгын мгогъэ пын'ылтэлык:
Аны гым ‘ол титык йын'эчыку нылейгым яргыеквэ.
Пипик’ылгык’эй тынрынгиивын.
Аны ынръам иниквъи.
Гымнин магны н'оонко н'айгытолын'кы варкын, колё мыгтэкичгыльын!
Тэкичгыт к’ынуск’иквынэт!
Эвыр-ым гым амрак’амэтван'а н'айгытолгэты тылк’ытык.
Аны ынръам к’ликкин ы’лён'эт тымагрэрык.
К’эйвэ н'эвэк’ ы’лё, ныкитэ нэнарэрэгым.
Аны к’ынвэр н'айгытолгын энарэрыльатык тынмэрвэтын.
К’ынвэр тынпаавын к’ырирык.
Аны колё гэпэн'ъивэтигым магрэрык!
Аны к’элюк’-ым рыпэт н'айгытолгын энарэрыльатык гыргочагнотаск’ын уйн'э тытчын.
Лыгэн ръылк’ылю тытчын.
Ынк’эн н'айгытолгын кытур тыльун.
Вытку киткит нымэчвъэйининик’ин.
Вай алымы н'ирэк’к’ликкин гивин'ит галягъэ панэна ръылкыльын.
Челгырэк’окалга кэйн'ын ивнин:
А’м гым тыплыткук!
Кэйн'э ивнин:
Ээ, а’м ратанн'авн'эн!
Энмэч мынлеркын!
Челгырэк’окалга ивнин:
Ии, вынэ мынлеркын!
Амъянра эквэтгъэт.
К’эпэр майык нытвак’эн.
Йъонэн челгырэк’окалга.
Челгырэк’окалга пынлёнэн к’эпэр:
Нырэк’игыт?
К’эпэрэ татлыгнэн:
О’равэтльэн магтэ нинэнчичьэтигым.
плеэн н'утку ръэнутэт гапэляленат.
Челгырэк’окалга ивнин:
Ынн'атал-ым гыт нытульигыт!
К’эпэрэ ивнин:
Ръэнут-ым тытульэтын?
Челгырэк’окалга татлыгнэн:
Ынк’эн-ым игыр нытульэтигыт, тыйъогыт майык!
К’эпэр тульык курык н'ыркычаквъэ, гынтэквъи.
Челгырэк’окалга гынтэвтылельын нинивк’ин:
К’апатчын'ын тольарайн'ын!
К’ол итгъи кытэпалгык’ай вылтумкык’энъев гырголягты эквэтгъи.
Кырыткынык нъэлгъи, вэтчагъэ, нытлепыткук’ин н'алгыл к’анъяврочгылгэты.
Люур кэйн'ын льунин к’ыргочыкойпы илюльыльын.
Нинэгитэк’ин.
К’ынвэр тан'ъора нъэлгъи.
Кытэпалгык’ай эмк’элелвынэ нивк’ин:
Ынръам о’равэтльэн ёройн'ын оонъыгэлен'н'оэ.
К’ынвэр иквъи:
Китак’ун мыйъон.
Нэнайъок’эн, нэначамэтак’эн.
Эчги чымче рытчынин, пирк’ыгъи умкыгин'кы, ынк’о нинэвинвыгитэк’ин.
К’ынвэр кэйн'ын кытэпалгык’айык чымчек’эй нъэлггъи.
Кытэпалгык’ай тэнн'ыск’иквъи:
А-а-а-а!
Ёройн'ын!
Кэйн'ын чен'ыттэтык авынк’олельыровты ы’ск’агтыткоръогъэ:
Каакомэй, ёройн'ын, ёройн'ын!
Нэмэ кэйн'ын чайвыткон'н'огъэ.
Кытзпалгык’ая нэмэ э’йн'эск’ыченнин:
Мэй, гыткалыёройн'ын!
Кэйн'ын к’улильыръугъи:
Мэй, гыткалгыйн'ын!
К’ынвэр кэйн'ын емгымгыёгъэ, умкыт нинэгитэск’ычетйивык’инэт ынкъам чиниткинэт гыткат.
Ынко-м ум-кыкэгти пынлёйвын'онэнат:
Мэй, ръаёрон'ы?
Э’ми ёрон'ы, мин'кы варкын?
Кытэпалгык’ая ивнин:
Н'отк’эн!
Кэйн'ын рычен'ыттэвнин.
Авъак’!
Н'отк’эн!
Кытэпалгык’ая тэнн'у рытчынин кэйн'ын:
А-а-а-а!
Ёройн'ын нычен'ыттык’ин!
Кэйн'ын гынтэквъи авынк’олельыровты:
Оккоймэй, ёройн'ын!
Кытэпалгык’ая тэнн'у рытчынин:
А-а-а-а!
А’мын ёройн'ын нычен'ыттык’ин!
Кэйн'ын амэчатгъэ.
Кытэпалгык’ай паагъэ тэнн'ыткук, эмк’элелвынэ нивк’ин:
Какамэй, эвн'ан о’равэтльат чан'ыттыёрольыт!
Нак’ам ымын' вэнъым мэйн'ык’улильын ёрочгын.
Нак’ам ымын' мэлюунъульын.
А’мын к’эйвэ этлы мырэтыляк, выткукин гэк’улилин ёрон'ы тыльун!
ымын' мэлюунъульын.
А’мын к’эйвэ этлы мырэтыляк, выткукин гэк’улилин ёрон'ы тыльун!
К’ынвэр эквэтгъи.
Акватэты иквъи:
Э’тки, юрэк’ нэмэ трэльун'ын.
Опопы мылеркын, э’тки пан'ъэквыргын тэнн'ыткук!
Кэйн'ын омкычыкойпы нылейвык’ин.
Вопк’ата льунин, йъонэн мэрынрэк’эй.
Эчги чымчек’эй рытчынин, э’йн'эвнин:
Мэй, к’ыетги!
Кэйн'ын рычен'ыттэвнин.
Кэйн'ын чен'ыттэтык ы’ск’агтатгъэ.
Ынръам э’нныпак’ытвэтлягъэ.
Левыт нутэск’ык инэпгъи.
Кэйн'ын нырэчымгунтэнн'ык’ин, нылвавк’эн.
Вопк’ы нытэнн'ыткук’ин:
А-а-а-а!
Ынръам кэйн'ын нутэск’ык ратлын'ыркын!
Кэйн'ын ымъылён'эт нырэчымгунтэнн'ыльэтк’ин.
К’ынвэр вопк’ата йъонэн.
Налгын'ойн'ык’айгыпы пиринин, ынк’о тин'уск’ыченнин.
Налгын'ойн'ык’ай рыльыпэннин.
Лыгэн кэйн'ын налгын'ойн'ынльыпаннэн вопк’ата.
Гынтэквъи вопк’ы омкычыковты.
Ынк’о гэтан'ңонэн
кэйн'ын рэчымгунтэнн'ыльын.
Кэйн'ын к’ынвэр волк’ытвэн'н'ок чымгъунтэтгъи.
Вопк’ата йъонэн.
Кэйн'ын гэлгипэн'ъивэтлин рэчымгъунтэнн'ыльэтык.
Нытэлгыльэтк’ин.
Вопк’ата пынлёнэн:
кэйн'ын рэчымгунтэнн'ыльын.
Кэйн'ын к’ынвэр волк’ытвэн'н'ок чымгъунтэтгъи.
Вопк’ата йъонэн.
Кэйн'ын гэлгипэн'ъивэтлин рэчымгъунтэнн'ыльэтык.
Нытэлгыльэтк’ин.
Вопк’ата пынлёнэн:
Ынръам рэк’ыркын?
Иа’м тэлгыльэтыркын?
Кэйн'э татлыгнэн:
Аны вай-ым игыр н'отко омкычыкойпы нылейгым ынръам люур микынэ инъэйн'эквъи.
Ынръам ынкы колё тычен'ыттэтык, рыпэт тъыск’агтатык.
Ынк’о-м ытлён микынэ инимпытин'уск’ычетгъи, рыпэт левыт нотаск’ычыковты рытлын'аннэн.
Ынк’о-м ынръам ытлён микынэ чит инэвинрэтыркын левыт йыток, нутэск’ык энапытвальын.
Ынръам налгын'ойн'ык’айгыпы инэпиригъи.
Ынръам налгын'ойн'ык’ай рылыпъэннин.
Ынк’о-м мин'кри рыгынтэвэннин налгын'ойн'ын.
К’ымэл гым игыр анал-гын'ойн'ыка тытван'н'огъак.
Вопк’ата ивнин:
Вынэ игыр к’онпын' к’ымчеги омкычыкойпы лейвык!
Ытлён к’ынвэр эвилюкэ нэрэтчыгыт, вилют нэрэнчыпъыткувн'ынэт!
Кэйн'э ивнин:
Мэн'ко-м мылейвыркын?
Вопк’ата татлыгнэн:
Тан'амн'агъеквэ к’ылейвыркын.
Кэйн'э ивнин:
К’эйвэ к’ырым мыкувлыткук н'агъеквэ лейвык?
Вопк’ата татлыгнэн:
Кырым!
Кэйн'э ивнин:
А’мын рээн-ым кытэпат э’ткин'ыт!
Наранмыгым!
Вопк’ата ивнин:
Ээ, вынэ к’эйвэ.
Опопы эвыр мэн'ко к’ылейвыркын!
Кэйн'э ивнин:
Опопы мынлеркын!
Вопк’ата очнэн:
Ии, вынэ мынлеркын.
Эквэтгъэт амъянра.
Кэйн'ын ытри эмчьачокалгын гэтумгэвлинэт.
К’онпын' нырачвын'к’энат.
К’онпын' имчьэчукэтэ нэнапэчайвык’эн кэйн'ын.
Кэйн'ын пэчайвык нылгэн'ыркылятк’эн.
Имчьэчукэтэ н'ыркылятыльын тэнн'у нинэлгык’ин:
А-а-а-а !
А’мын нимпэйгыт!
Алымы колё нымэйн'игыт, вачак’ к’онпын' тыпэчайвыркынэгыт!
К’ынвэр, к’ол рыннин, кэйн'э эмчьачокалгын ивнин:
Кита-ым ынръам тэйкэвэ мынинмык!
Эплеэн, ринэнрулылтэвы!
Имчьэчукэтэ ивнин:
Оккой, э’тки чамъам, нырулигым!
Кэйн'э ивнин:
Аны мачынан, эплеэн мэн'ин арман' вальын!
Имчьэчукэтэ ивнин:
Туук, китак’ун-ым мынтэйкэвмык!
Тэйкэквъэт.
Имчьэчукэтэ кэйн'ын янотгытката рыгрыкгыпы пиринин ынкъам ринтынин.
Н'айыткынык рирэннин.
Кэйн'ын тъылкамаграръогъэ:
пиринин ынкъам ринтынин.
Н'айыткынык рирэннин.
Кэйн'ын тъылкамаграръогъэ:
Иикыккая, эмчачьокалгык’ай яйвачгыргык’ай, нэрмэк’инэк’эй!
Имчьэчукэтэ э’йн'эвнин:
Мэй, к’ыетги!
Кэйн'ын к’ытгъи эмчьачокагты, натк’атк’эн.
Имчьэчукэтэ тэнн'у нинэлгык’ин:
А-а-а-а!
Кайн'ычгын нылгэныролк’эначгын!
Кэйн'э ивнин:
Аны энанн'ыркылявыркын, эк’уликэ!
Имчьэчукэтэ нэмэ пиринин кэйн'ын вэлёйпы, ринтынин гытгэты.
Кэйн'ын гынонгытгык иргъи.
К’улильыръугъи:
У-у-у-у!
А’мын эккагыргын, тэн'имчьэчукэк’эй!
Имчьэчукэтэ тэнн'у рытчынин:
А-а-а-а!
А’мын ынывмич кэйн'ын эчерикэ рэнъэлгъэ!
Кэйн'ын гычормэты тэвыльатгъэ.
Тэвыльанма нытэнн'ыткук’ин:
А-а-а-а!
А’мын эмчьачокалгык’ай нэрмэк’ин!
Кэйн'ын н'ыпэгъи гычормэты.
Имчьэчукэтэ ивнин:
Каакомэй, а’мын колё лыгэтампэратвэй!
Кэйн'э ивнин:
Эвн'ан тытампэратвэк?
Имчьэчукэтэ татлыгнэн:
Аны, колё вэнну тылгыркынигыт, гынывмич тампэратвэй!
Кэйн'э ивнин:
Вачак’-ым мылеркын, гымнин кэйн'ытумгыт мылк’ырирынэт!
Гатампэратвэёченайгым!
Имчьэчукэтэ ивнин:
Ии, вынэ к’ылеркын, вэлер тынтампэратватгыт.
Эмчьачокалгын к’ачгыпоттычыкойпы н'ытогъэ.
Эквэтгъи ваамк’алетлы.
Равыльэн'к’ай рырынгиивнин.
Имчьэчукэтэ ивнин:
Ынръам гыт ман'энвараткэнайгыт?
Равыльэн'вараткэнайгым.
Гыт-ым ман'энвараткэнайгыт?
Эмчьачоквараткэнайгым.
Равыльэн'а эмчьачокалгын ивнин:
Каакомэй ынръам!
Гынин налгын'ойн'ын нувк’ин, нак’ам увик нилгык’ин!
Имчьэчукэтэ гитэнин налгын'ойн'ын ынкъам иквъи:
Каакомэй ынръам!
Налгын'ойн'ын гэръэлин!
Чит нилгык’ин?
Ии, алым-ым чит нилгык’ин.
Равыльэн'а пынлёнэн:
Гэмо лын'ын увъэлетыльын?
Имчьэчукэтэ татлыгнэн:
Алым-ым гынмыл нилгык’ин!
Нэмэ равыльэн'а эмчьачокалгын ивнин:
Каакомэй ынръам!
Гынин увик нилгык’ин, нак’ам налгын'ойн'ын нувк’ин!
Имчьэчукэтэ гитэнин увик, к’улильыръугъи:
Каакомэй ынръам, иа’м тилгэтык?
Равыльэн'а пынлёнэн:
Лыги люн'ылгэ рытын, титэ илгэтгъи?
Имчьэчукэтэ татлыгнэн:
Алым-ым айвэ нувигым!
Равыльэн'а ивнин:
Каакомэй, к’оныры ынръам гэрэк’игыт, ымын' лылет нувк’инэт!
Эмчьачокалгын к’улильыръугъи:
Оккоймэй, ытлён тыръэгъэк?
Иа’м увик алван' нъэлылетыркын?
Равыльэн'а ивнин:
К’эйвэ гэчимгъуйгыт?
Алымы эвын ынн'ин вальэгыт нилгигыт, ымын' налгын'ойн'ын эвын ынн'ин вальын!
Эмчьачокалгын гынтэквъи.
Акватэты иквъи:
Ытлён тыръэгъэк?
Равыльэн'а гынтэвтылельын нинивк’ин:
А’мын-ым ытлён, гымык яральэты тратвыгыт!
Кэйн'ын ытри вопк’ы рынгивигъэт.
Кэйн'э ивнин:
Каакомэй, етти!
Ии, тыетгъэк!
Кэйн'э чиниткин увик гитэнин.
Ынк’о-м вопк’ан.
Ынк’о-м иквъи:
Каакомэй, ынръам иа’м амалван' вальыморэ?
Вопк’ата ивнин:
Ръэнут-ым алван' вальын?
Кэйн'э татлыгнэн:
Ынк’эн-ым гынык левтык гэнн'элинэт оттычгыт, нак’ам гымык уйн'э!
Вопк’ата гитэнин чиниткин увик ынкъам левыт.
Ынк’о-м кэйн'ын гитэнин.
Иквъи:
Каакомэй, кээглынангэт ынръам гэръэмури?
Кэйн'э ивнин:
К’оныры ымыльо алван' валыт рыгрыгыт, гыткат.
Лыгэн-ым ымыльо.
Кэйн'э ивнин:
Китак’ун мынэквэнмык чеэкэй!
Юрэк’ мэн'ин мыныльун ынкъам мынымн'ылён.
Эквэтгъэт.
Кытэпалгын нэнрынгиивын.
Кытэпата пынлёнэнат:
Ныръэтури?
Кэйн'э татлыгнэн:
Вай-ым мури иа’м амалван' вальыморэ?
Ынкъам ынк’эната нымн'ылёгэлеморэ.
Ынк’о-м кэйн'э кытэпалгын гитэнин ынкъам иквъи:
К’оныры ымын' гыт алван' вальэгыт!
Кытэпата ивнин:
Иа’м алван' вальэгым?
Кэйн'э татлыгнэн:
Ынк’эн-ым гынык левтык гэнн'элинэт н'ирэк’ о’моттычгыт.
Нак’ам гымнин уйн'э.
Ынръам вопк’ан-ым ымын' левтык гэнн'элинэт вырымкоттычгыт.
Кытэпалгын иквъи:
Каакомэй, ынръам к’эглынангэт иа’м амалван' вальыморэ?
Кэйн'э ивнинэт:
Китак’ун-ым мынчимгъумык, юрэк’ мыныкэтъон, иа’м амалван' вальыморэ.
Кытэпалгын гынтэквъи.
Лыгэн иквъи:
Э’тки, гым чамъам трэчимгъу!
Ымын' вопк’ы гынтэквъи.
Лыгэн иквъи:
Э’тки, ымын' гым чамъам трэчимгъу!
Кэйн'ын ынкы гыролмакы ы’ск’агтыткольатын'огъэ нак’ам нык’улильыръук’ин:
Каакомэй, ынръам тумгыт ръэгъэт?
Майн'ычемгъомачы иа’м гынтэквъэт?
Вопк’ы ваамъеквэ нылек’ин.
К’эпэрэ э’йн'эвнин:
Ельой, к’ыетги!
Вопк’ы кытгъи.
К’эпэрэ пынлёнэн:
Ръапын'ыл?
А’м уйн'э!
Гынин-ым ръапын'ыл?
К’эпэрэ татлыгнэн:
А’м, ытръэч-ым нычимгъуйгым ивкэ н'ирэмури гыткат мынылпууръыркынэт!
Гымръам эквыгытката тъитык!
Вопк’ата ивнин:
Кытъаткэ-м, мин'кри мыныгтынэт ыпытвальыт гыткат?
К’эпэрэ татлыгнэн:
Аны о’равэтльат-ым мынылк’ырирынэт.
Ыргин валят варкыт, ы’нычвинэт гыткат.
Гынин гыткат гымык ы’ныйпатынат.
Гымнин гыткат гынык ы’ныйпатынат.
Вопк’ата ивнин:
Аны, рээн-ым наранмымык о’равэтльата.
Гым роолк’ылё наранмыгым.
Гыт-ым нэлгын вилю эмрэлгын'э.
К’эпэр чимгъугъи, ынк’о-м иквъи:
Вынэ к’эйвэ, оккой наранмымык!
Чама гымнин гыткат гыто тытчынэт.
Йъэлыги о’равэтльамайык тульэтык ирвывэгычьыт!
Вопк’ата татлыгнэн:
Ымын'-ым гымнин гыткат гыто тылгыркынэт: и’гэ кылыльэтык иквычьыт гынтэвык.
К’эпэрэ ивнин:
Вынэ к’эйвэ, эвнэлпууръыкэ мынынтынэт гыткат.
Таам, мынлеркын!
Кэйн'ын маёлгыткынык нытвэтчатвак’эн.
Йильэқ’эй вээмык никвичик’ин.
Йильэк’эе кэйн'ын льунин вэтчатвальын.
Э’йн'эвнин:
Мэй, к’ыетги!
Кэйн'ын к’ытгъи.
Йильэк’эе ивнин:
Ынн'атал-ым гыныкы гымнин нымэйын'к’ин вэтгав варкын.
Кэйн'э ивнин:
Ръавэтгав?
Йильэк’эе татлыгнэн:
Вай-ым гым нычимгъуйгым, ивкэ н'ирэмури ярат мынылпууръыркынэт.
Кэйн'э ивнин:
Нырэк’ын-ым, ярат мынылпууръынэт.
Кэйн'э пынлёнэн:
Мин'кы-м гынин яран'ы варкын?
Йильэк’эе татлыгнэн:
Н'оонко-м, маёлгыткынык.
Йильэк’эе ивнин:
Гынин-ым мин'кы варкын?
Кэйн'э татлыгнэн:
Н'оонко-м, и’ннук варкын.
Йильэкэе ивнин:
Таам, вынэ гым мылеркын гынык рагты.
Гым-нин яран'ы гынан к’ыпиригын!
Эквэтгъэт амъянра, кэйн'ын ельараггы к’ытгъи, йильэк’эй — кайн'ырагты.
Йильэк’эй кайн'ырак пыкиринэн'у рылгъэ.
Н'алгыл ярак’алтэ нинэгитэк’инэт, нивк’ин:
А’мын колё яран'ы нымэйын'к’ин тыльун!
Ынн'атал-ым нымэльэв тытван'н'ок!
Кэйн'ын ельарак лываквъэ рылык.
К’ынвэр йъонэн йильэк’эй.
Йильэк’эе ивнин:
Ран'н'ытай?
Кэйн'э татлыгнэн:
Тылвавык рылык гыныграк.
Йильэк’эе ивнин:
Ы’рунтээркын!
Нак’ам гым тытлык гыныграк!
Кэйн'э ивнин:
Вынэ, ымын'-ым ек’аак’ тылвавын рытлын'атык!
Йильэк’эе ивнин:
Китак’ун-ым мынынмэйн'ычитэвынэт гынин ек’аак’ ытри гымнин увик!
Йильэк’эй кайн'ыек’аткынык арычгатгъэ.
Ынк’о-м иквъи:
Каакомэй, эвн'ан вэнъым гым ныппылюйгым?
Ымын' гынык ек’ак мык’ын' вальэгым!
Ынръам гэрэк’игым?
Йильэк’эе кэйн'ын ивнин:
Вынэ, опопы ярат эвнэлпууръыкэ мынынтынэт.
Йъарат мин'кы ратван'н'огъа!
Таам, энмэч мылеркын ярагты.
Кэйн'э ивнин:
Ии, вынэ к’ылеркын!
Милютэтэ льунин и’гин тымъё кытэпалгын.
Ынк’эн ыпатын'онэн.
Рик’укэтэ йъонэн нувик’ин.
Милютэтэ ивнин.
Етти!
Ии, тыетык!
Рик’укэтэ пынлёнэн:
Мин'кри тымын кытэпалгын?
Милютэтэ татлыгнэн:
Лыгэн-ым тычамэтгъан ынкъам эчги тыпкэрын'ок тык’улильыръук!
Ынкы чен'ыттэтык въигъи.
Рик’укэтэ ивнин:
Вынэ к’инэныйгулев ынкъам э’птэ гымнан мынмын кытэпалгын!
Милютэтэ татлыгнэн:
Лыгэн-ым мэрынрэк’эй к’ычамэтагын, эвыр тэн- чымче рэтчын'ын, вэты к’ун]ым нымэйн'ъэв к’ык’улильыръугъи!
чымче рэтчын'ын, вэты к’ун]ым нымэйн'ъэв к’ык’улильыръугъи!
Рик’укэтэ очнэн:
Ээй, вынэ мыгтэпгэлек!
Рэк’окалгын кытэпгэлегъэ.
Кытэпалгын льунин.
Чамэтаннэн, эчги чымче рытчынин, к’улильыръугъи.
Кытэпалгын и’рэгъи.
Рэк’окалгын мэлётагты пэлк’ынтэтгъи.
Рэк’окалгын милютэк пыкиргъи.
Милютэтэ пынлёнэн:
А’мто, кытэпалгын тымын?
Рик’укэтэ татлыгнэн:
Тылвавын тымык!
К’эйвэ тык’улильыръук, люн'въитэ итгъи, йъэлии и’рэгъи!
Милютэтэ пынлёнэн:
Гынтэвтылельын ванэван рэк’ын к’иквын?
Рик’укэтэ татлыгнэн:
Ванэван.
Милютэтэ ивнин:
К’оныры вэнъым тотъэты вальэгыт!
Ымын' кытэпалгын тымык лывавын!
Иа’м гынтэвтылельын ивкэ рытын.
Евъев, евъев!
Ынкы эвын нъывъин!
Рэк’окалгын мэлётагты э’к’элин'э гынтэквъи.
Гынтавакватэты иквъи:
Оккоймэй!
Юрэк’ ымын' гым рычен'ыттэвэ рэнанмы!
Пипи’кылгык’эй тымкыгэн'гыпы нылейвык’ин.
Йильэк’эй нъэйн'эръук’ин маёлгыткынгыпы.
Пипик’ылгык’эе валёмнэн э’йн'эръульын, тымкыткынык вакъогъэ.
Э’йн'эвнин:
Ынъев, к’ыетги!
Йильэқ’эй к’ытгъи.
Пипик’ылгык’зе ивнин:
Етти!
Ии, тыетык!
Пипик’ылгык’эе ивнин:
Ивкэ чеэкэй мынытваркын ынкъам мыныкэйн'ыгилиркын?
Э’тки, а’к’ален'гыргын кэйн'ын!
Йъэлии мури наранмымык!
Пипик’ылгык’эе татлыгнэн:
Аны, ынан-ым мынрэгыттэн'ын, митъэ ныппылюмури, мынчамэтан ынкъам эмвэгылкуйвэ мынранмын'ын.
Йильэқ’эй чимгъугъи ынкъам иквъи:
Вынэ к’эйвэ ынн'ин мынинмык
Кэйн'ыгилигъэт, кэйн'ын нэльун.
Начамэтан.
Эчги пыкэрын'огъат, пипик’ылгык’эй иквъи:
Кэйн'ыгилигъэт, кэйн'ын нэльун.
Начамэтан.
Эчги пыкэрын'огъат, пипик’ылгык’эй иквъи:
Оккоймэй, к’ытлыги емгымгыгыргын!
Йильэк’эе татлыгнэн:
К’ун гынмыл-ым тивыркынигыт—а’к’ален'гыргын!
Кэйн'э валёмнэнат вэтгавыльыт.
Пэнрынэнат, ивнинэт:
Тынуркынитык!
Никвъэн:
Апай, ивкэк’ун мыниквыт, к’ыпалёмтэл!
Гыт уйн'э эмымлыкэ?
Татлыгнэнат:
Вынэ к’эйвэ, колё гэмымлигым!
Вынэ мынымлюгыт!
Ээй, вынэ к’инэмлюгытык!
Намлён'н'огъан.
Мылёма йылк’этгъи.
Эчги йылк’этгъи, пипик’ылгык’эе йильэк’эй ивнин:
Китак’ун лыляйпы мынвэгылкуйвын!
Юрэк’ мынынмын!
Нэвэгылкуйвын лыляйпы, нэтленпыткынтэтйивын.
Нэнмутлытыръувын лыляйпы.
Въигъи кэйн'ын.
Нивк’инэт:
А’мын, колё нэрмэмури — кэйн'ын мытынмын!
Вынэ к’онпын' чеэкэй мынытваркын ынкъам ынн'ин к’онпын' мынынмыркынат кэйн'ыт.
Вэлынкык’ун, тэчьыкэйң’уқ!
Кэйн'ын омкычыкойпы нылейвык’ин.
Рик’укэтэ э’йн'эвнин:
Апай, к’ыетги!
Кэйн'ын к’ытгъи.
Кэйн'э рэк’окалгын пынлёнэн:
Гынан-ым ръэнут э’к’элин'у нинэлгигыт?
Рик’укэтэ татлыгнэн:
А’м, ытрэч-ым гымнан э’к’элин'у нинэлгигым о’равэтльат.
Мин'кри-м рыпэт ойвалчын'ыт ныпэгляк’энат!
Кэйн'э ивнин:
Гымнан ванэван э’к’элин'у мылгынэт о’равэтльат.
Ытръэч гымнан э’к’элин'у нинэлгигым рэвымрэвыт.
Мин'кри-момкыгэн'гыпы рин'эск’ычетыльын тантэн'н'ок гынтаквыргын!
Рикук’этэ ивнин:
Гымыкы к’ырымэн рэвымрэв а’к’ален'гыргын.
Гымнан ыннанъылё нэнанмэгым мынгыткэн рэвымрэвыт.
Кэйн'э рэк’окалгын ивнин:
Китак’ун-ым амъянра мынылк’ырирынэт.
Гынан к’ылк’ыриргынэт рэвымрэвыт, гымнан — о’равэтльат.
Эплеэн, микынэ ранмын'ынэн!
Эквэтгъэт амъянра.
Рэк’окалгын рэвымрэквилигъи, кэйн'ын о’равэтльагэлегъэ.
О’равэтльата кэйн'ын пэнрыткольын нэлк’эгнэвйивын, амкарго нэтчын.
К’ынвэр кэйн'ын гынтэквъи.
Рик’укэтэ тымнэн к’ликкин рэвымрэв.
А’тчан'н'огъэ кайн'эты.
Кэйн'ын пыкиргъи рик’укэк мутлытк’ыльу.
Кэйн'э ивнин:
К’эглынангэт о’равэтльат вэнъым ынан мыкуйвэтльэт!
Рэк’окалгын ивнин:
Гыт уйн'э эвъянвыайка?
Рик’укэтэ татлыгнэн:
К’эйвэ-м выквын’ытгылявк’ай варкын.
Рик’укэтэ пэнъёлгын увинтыльэннин, выквыт пэнъёлгычыко ёйвынэнат.
Выквыт гылетгъэт.
Кэйн'ын ивнин:
К’арычгатгэ!
Кэйн'ын арычгатгъэ.
Рик’укэтэ гылвыквыт атынвычыко ёйвынэнат.
Кэйн'ын эмтъыле нывитыткук’ин.
Рэк’окалгын нивк’ин:
Вэлынкык’ун тэчьыкэйн'уркын!
Кэйн'э нинивкин:
А’а?
Рэк’ын нивигыт?
Рик’укэтэ нэнататлын'к’эн:
Въигъи кэйн'ын.
Рэк’окалгын лыгэпэчыкоргаквъэ.
Нивк’ин:
А’мын, како вэлынкык’ун тэчьыкэйн'ук!
А’мын-ым ытлён, мэң’ин энъың’ ратвагъа!
И’гэ мэлёталгын ивнин:
Гыт нылгинимпэйгыт!
Омкыгэн'гыпы пирк’ыгилирэйгыт.
Милютэтэ ивнин:
Китак’ун-ым мынрачвын'!
И’гэ ивнин:
Евъев, янор тумгыт ныетынэт!
Пыкиргъэт кэйн'ын ытри к’эпэр тумгык.
Пыкиринэн'у к’эпэрэ кэйн'ын ивнин:
Ынн'атал-ым нурэйылк’игыт, уйн'э лымн'э гыныгмил йылк’ыяальын.
Ытръэч гыт ымльалян'эт ныйылк’этигыт!
Кэйн'э кэпэр ивнин:
Китак’ун-ым мынрачвын'!
К’эпэрэ ивнин:
Евъев, янор мынумэкэт!
Умэкэтгъэт.
Милютэтэ ивнинэт:
Эвын-ым мынрачвын'!
Умкыгин'кы пирк’ырэйгым, эплеэн рэнапэчайвынтык!
Тумгэ нивын:
Туук, мынрачвын'!
Рачвын'гат.
Н'эгны накавран.
Мэлёталгын ынан ыттыёл ярак пыкирги.
И’ны—вулкытвик, кэпэр — ныкитэ, кэйн'ын — вытку эргатык ы’лё.
Мэлёталгын нэргавкэн, тумгыт нинивкинэт:
Ытрэч гымнин гыткат нинъык’инэт!
Э’рыкур и’ны нивк’ин.
Нимпэйгыт!
К’ытлыги ытлён чинит нимпэк’ин!
Пипик’ылгык’эе нинэлк’ырирк’ин мэлёталгын.
Энмэн ынан энъычьын’ гэмгэгынникык мэлёталгын.
Пипик’ылгык’эй нивк’ин:
Эвыр трэльун'ын мэлёталгын, эвын-ым мынрачвын'авын!
Пипик’ылгык’эе льунин мэлёталгын, э’йн'эвнин:
Мэй, к’ыетги!
Мэлёталгын к’ытгъи.
Пипик’ылгык’эе ивнин:
Ръапын'ыл?
А’м уйн'э.
Милютэтэ ивнин:
Гынин-ым ръапын'ыл?
Пипик’ылгык’эе татлыгнэн:
А’м ытрэч-ым гым нычимгъуйгым, ивкэ н'ирэмури мынрачвын'.
Ымыльо гымнан льоо нивк’ин.
Мэлёталгын колё нинъык’ин!
И’ны нивк’ин, ынкъам кэйн'ын, ынкъам к’утти.
Милютэтэ татлыгнэн:
Ии, итык-ым к’эйвэ, тэнъеп микынэ энапэчайвыка инэнтыркын.
Ымын'-ым гынан к’ырым к’энапэчайвыэ, энмэч-ым итык еп акванма трапэлягыт!
Пипик’ылгык’эе ивнин:
Китак’ун-ым мынрачвын'!
Н'аанк’эн н'ан маёлгын мынкавран!
Рачвын'гъат.
Пипик’ылгык’эй акватэты янотгъэ.
Пипик’ылгык’эй лыгэн турэквэтэ тымкыгин'кы пирк’ыск’ычьэтгъи.
Мэлёталгын-ым лыгэн кавранвэты нылгийк’ыръилек’ин, нивк’ин:
Этъым энапэлягъэ, эмрэк’у-м э’ми тынтымн'эвын!
Пипик’ылгык’эй-ым лыгэн пэрк’ынвэпы пэлк’ынтэтгъи ванвэты, ынк’о а’тчан'н'онэн мэлёталгын.
Мэлёталгын тан'конпын' гэйк’ыръилелин.
Эчги мэлёталгын пык’эрын'огъэ пипик’ылгык’эйык, пипик’ылгык’эе тэнн'у рытчынин:
А-а-а-а!
Каакомэй, вэным ынан нимпэйгыт!
Еп турэквэтэ тыпэлягыт!
Милютэтэ ивнин:
Китак’ун, нэмэ мынрачвын', гым мыянотык акватэты!
Нэмэ рачвын'гъат.
Нэмэ пипик’ылгык’эй турэквэтэ тымкыгин'кы пирк’ыгъи.
Пэрк’ытыляма мэлёталгын ивнин:
Вай, вай, тыгаляркынэгыт!
Мэлёталгын эмрэйк’ыръилен'э рыпэт гилкымъетлин.
Нэмэ пипик’ылгык’эй пэрк’ынвэпы лыгэн ванвэты к’ытгъи.
Мэлёталгын ининигъи эмрэйк’ыръилен'э, рыпэт йыкыргын ганаан'кавлен.
Пипик’ылгык’эе тэнн'у рытчынин:
А-а-а-а!
Эмпамэлёталгын, эмимпэтэ рыпэт йыкыргын раан'кавнэн!
Пыкиргъи мэлёталгын, гэлгипэн'ъивэтлин.
Иквъи:
Колёмэй, ынн'атал-ым тыпэн'ъивэтык!
Пипик’ылгык’эе нинивк’ин:
А’мын к’оныры вэнъым нимпэйгыт!
Еп турэквэтэ тыгалягыт, к’эйвэ галян'н'ок тиквыт.
Вай, вай, тыгаляркынэгыт!
Вэнлии эналвавэ галявэрэн'кы.
Милютэтэ ивнин:
Э’тки, чамъам трапэчайвыгыт, опопы ратанн'авн'эн!
Пипик’ылгык’эе ивнин:
Ии, э’тки нимпэйгыт, к’ырым к’энапэчайвы.
Опопы ратанн'авн'эн к’ырак’атык!
Энмэн ӄорайпы ӈирэӄ оʼравэтԓьат нырагтытыԓяӄэнат.
Наёоʼръонат.
Ӈэранчывэ ӈирэӄ ярат нэԓьунэт: ӄутти мэчигычгык, ӄутти-ым рыягнавкы выԓтэ - ԓыгэмыграԓьыт.
Янра вагъат.
Ӄоԓ ӈоонко вагъэ, ӄоԓ-ым мыграԓякы.
Ягнамчоӈавысӄатӄагтэ ратомгыроԓьыӄагтэ ныԓгинывэймэнӄинэт, наӄам къоотӄагтэ, эвыԓӄонайгыргыӄачԓьаӄагтэ.
Аны имырэӄэ наӈӄамэтвавын рэмкыԓьын, нутэсӄытэйӈэтэ.
Коԓё ныӄамэтваӄэнат.
Ӄоԓ-ым ӈоон нынкыкватӄоӄоӈовӄэн.
Эргатык-ым панэна ныёаʼтӄэн.
Ӄутынэ ивнин тумгытум:
Гыыт нырэӄытъуԓюйгыт?
Аны тэӈимыръэнут нинэнуйгым: паԓӄомраԓгын, кымчекыԓгын - ԓыгэн-ым имыръэнут!
Вынэ вэрин-ым, гым ытръэч ныкыкватӄоӄоӈойгым.
Рагтык пыӈыԓтэԓгъэ авынраԓьэты:
Гымнин тумгытум тэӈимырэӄэ ныӄамэтваӄэн.
Ытԓён ныпэԓӄумруӄин, ныкымчекоӄэн, ԓыгэн нимырэӄуӄин.
Авынраԓьыт иквъэт:
Кыкэ вынэ!
Эты ыннэн ныӄэвиигичигъэн?
Ӈытогъэ, ӄытгъи.
Намӈыԓёгъан:
Нырэӄигыт?
Ӄун рэмкыԓьэ инэнӈивыгъи, энмэн тургин рэмкыԓьын ныкаԓготкэӄэн, тыкымчегрэрык, тыпаԓӄомрарэрык.
Кыкъэм иаʼм инэтэйкыкыԓьигыт эԓек тэйӈэт?
Ытръэч ӄонпыӈ гамгагаԓяԓьэты пынԓёԓьатыркын?
Наӄам-ым эмӄуԓгэ ԓёӈынрагтатыԓьын: пэԓӄумрэкин ынкъам кымчеккэн чывипыт нэйыԓын.
Рагтыгъэ.
Эргатык кыеквъэт, эвын гэтэгмэԓетԓин.
Рэмкыԓьыт эквэтгъэт.
Ӄытԓыги ыннэн гэрэмкыԓьэтԓин пипиӄыԓгык, ӄоԓ-ым вувчеԓкак.
Нэмэ вай ярат нэԓьунэт.
Ӄоԓ иквъи:
Игыр-ым чеэкэй мынытвамык!
Ик!
Пыкиргъэт.
Нэмэ нымным.
Ӈавэтынво эвын ынръам мэйӈывэнуӄыԓьыӄэгти, мэйныԓыԓеԓьыӄэгти ӈэвысӄэтти.
Ратомгыроԓьыт нэмэ.
Ынӈатаԓ-ым пытӄыԓым нывэймэнӄинэт.
Аны ынръам имыръэнут ныннуӈэтӄин: ыннээн, мимигыт, ӄопаԓгын.
Ӄытԓыги йиԓьэрэмкык гэпкитԓинэт.
Ынӄъом эквэтгъэт, рагтыгъат.
Ытръэч.
Эчеԓигъэк гэӈэвмиргыӄэе ытԓывъёӄай нытваӄэн.
Ытԓён ныгытъытэвиминӈыӄинэт.
Нунъэмъуԓьыт-ым ӄонпыӈ ныръэвуԓьэтӄинэт.
Ӄоԓ рыннин ытԓывъёӄая ивнин ӈэвмиргыӄэй.
Кита Нонъамъогты мытуԓьыԓӄивык этгэԓгэты, ръавытъоԓеты!
Вынэ ынӈэ этуԓьыԓӄивкэ!
Эʼтки ӄэйвэ тырэтуԓьыԓӄиквъэ!
Ӄэԓюӄ тыгытъэтыркын!
Туръурэткин къэԓиӄэй йымнэн ԓьаԓягмачы.
Иръыӄэй гапочьама ныԓгинычивмыӄин, ӄонайӄагтэ киткит ӈырэк эвыча ваԓьыӄагтэ, эпԓеккэ.
Ӈытогъэ-ым ӈан Нонъамъогты ивтыԓйиквитэ тагъэ.
Таӈамкытгэԓыткынык нинэтэнтиӄин.
Ӄынвэр пыкиргъи.
Увэрайпы ойымпыкыԓгийӈын йытонэн.
Ытръэч ӈыронрыԓга упэ рырагтаннэн.
Пыкиргъи.
Ойымпакыԓгийӈын рычимиръэвнин.
Увэраӄай тэнйыръэннин.
Ээкэт нэмитчьэԓетъюунэт.
Эмитчьэԓетыпԓыткук-ым, аны коԓё гаӄамэтваԓенат.
Нунъэмъуэрмэчьэ тыӈивынин ӄоԓ ӈэвъэн, ивнин:
Кита рай эчеԓитъэейвэԓ - эты ченывъигъи, кита ӄыёпатгын!
Ӈытогъэ тыӈэвыё.
Оннаигыргэпы эʼԓепэтгъи ӈэвыскэт.
Ынпыӈэвӄэе нэнанвэтгаватӄэн ӈэвысӄэт, ӄоԓ ӄынур ԓёӈваԓёмыԓьын - ԓёӈочыткота, ытръэч нинэԓгигитэйвыӄинэт.
Ынӈин ԓыгэн авъеткынка ӈытогъэ, рагтыгъэ.
Эрмэчьын пынԓёгъэ:
Эʼми, эты энмэч гэвъиԓинэт?
Ии, ытԓён гэвъиԓинэт.
Аныӄун кыёпатгынат, ԓыгэн ээкэт чымгыргыԓьыт.
Гэмитчьэԓетыԓьэтԓинэт рымынтэ.
Како!
Эви ыныкагты тыӄитъытвыткуркын?
Вынэ тэвыԓьыт ӄынымӈыԓяквынат, мыныгтынат.
Эви вэнвэты тыԓейвыԓьэтыркын, эви ыныкы?
Аʼмын коԓё ӈоон амӈырооткэнат орвъаматыԓьыт ӄытръугъэт Ачьаԓеттъагты.
Рай ынкы тытԓыывэраӄай нынпэгԓяръовӄэн.
Ынпыӈэвӄэй ныԓгайыԓгавӄэн.
Ытԓывъёӄая нинивӄин:
Мынтогъак, вэԓер мыгитэнэт эноматыԓьыт.
Ынӈэ антока, наранмыгыт!
Вынэ вэнԓыги ӄэйвэ тынторкын.
Ӈытогъэ.
Ынӄэн эвиръыӄэгти йымнэнат.
Тыԓяма наркычыткоӄэн, виԓюӄэгти нинэнрыӄинэт.
Мыӄычьыкываннаԓгыӄай нинэегӄэпчуткуӄин:
Вэԓер ӈоот ӄинэйыԓгытык!
Эрмэчьэ виин пэнрыма:
Э-эй!
Вынэ эви вай гыныкы тыӄитъытвыткуркын?
Упынъыԓинин-ым, ԓюур ытԓён ягнаковԓыткогъэ, ԓюур ытԓён арычга иргъи.
Эвыр ӄутынэ нинэӄэпԓюӄин:
Вэԓер ӈотӄэн ӄинэйыԓгытык!
Нэмэ ӄоԓ ныпэнрыткоӄэн-ым, ԓюур ытԓён арычга нирӄин.
Ӄоԓ нэмэ:
Чекаԓваӈ ваԓьыторэ!
Вэԓер ӈотӄэн ӄинэйыԓгытык!
Кываннаԓгын эйминнин.
Ӈан эрмэчьын таӈамгыткак вычгыпъюук гыткамчаткойвынэн.
Ӄуттъим гынтэвръуԓьыт нинэтэӈкыргэймитӄинэт выԓгыпык.
Ымыԓьо тэрмэчьыӈыԓьыт тымыткойвынэнат.
Ԓыгэн эвыр-ым авэръэпыръогъэ, агноннайӈатгъэ.
Ынӄэн-ым ӈан пынԓятыԓьын ӈэвысӄэт ынан выёԓьо рытчынин.
Ытръэч.
Ынпыначгыӄай гэӈэвъэнэ коԓё нытэвиминӈыӄинэт.
Ӈытоткынык гатваԓен яраӄай, вынэ ныппыԓюӄин.
Эмӄынръэвук, ынӄэнат нъэйӈэвӄинэт ръэвынъюԓьу.
Ытԓён нынтэвиминӈэтӄинэт: ныръэвынъюӄинэт, эргатык-ым нэԓвэтӄинэт.
Аԓванма ӄун-ым эрмэчьэ нинэпириӄин ынпыначгыӄай, нэнойӈэмтэӄэн-ым, ратрон ӈан мытӄыԓьэ итгиԓгэ нэнэнатыёӄэн-ым, ӄуймэчыкун ымы нэнэнатыёӄэн.
Ынпыначгыӄай-ым ынӈин нырагтыӄэн.
Эмӄынръэвук ынӈин нынтыӄинэт ынпыначгыӄагтэ.
Ӄоԓ рыннин ынпыначгыӄая ивнин ӈэвъэн:
Аʼмын вынэ мынвъисӄивмык, мыттэвиминӈыркын!
Ии.
Тэнмаквъат.
Ыргынанчеӈэт въисӄивыркыт ӈаеты.
Авынтыԓяма рай нанӄычыкон ынпыӈэвӄэйин камаграԓьатыӈогъэ.
Ыʼвэӄуч ивнин:
Иаʼм вай нанӄын тыԓяма мэйӈэтгъи?
Наӄам ръэнут ынкы камаграркын?
Аʼмын кита мынпэԓкынтэнмык.
Ии.
Пэԓӄынтэтгъэт.
Эвыр ӈан пыкиргъэт-ым, рагръоӈыӈӈогъэ.
Ыʼвэӄуч-ым чоттагнык нъатчаӄэн.
Ынанвыткокэн кымиӈэтыԓьэ йытонэнат амӈырооткэнат гаԓгаӄагтэ.
Ипэ аны мытԓыӈэн.
Ивнин аʼтчаԓьын:
Вынэ вай гаԓгаӄаԓгыӄагтэ тыгтонат!
Кыкэ вай гаԓгаӄагтэ!
Э-эй.
Мачыргынан.
Вынэ мачыргынан ынкы нытванат.
Ынкы мачыргынан чеӈэт вагъат.
Нэмэ ръавоԓьэты нъэйӈэвынэт.
Нэмэ ратчочыкон нэнатыёйвыгъан рагтыӈӈок.
Рагтыгъат.
Эвын гаԓгаӄагтэ гачеӈӈыторъоԓенат, гарэӈамъятыӈоԓенат.
Эʼчууԓгыт, увиӄэгти ныттъивыӄинэт.
Нэмэ ыʼвэӄуч эʼйӈэвнин:
Аʼмын вай вэчыръогыргыт опопы ӄынмыткогынат!
Эʼтки вэчыръогыргыт!
Вынэ мачыргынан.
Ӄырым мынмытконат эмноԓтомгыт!
Ръотавнэнат.
Ӄэйвипъэм эʼйӈэвык, гыргоԓ рыннинэт увиӄэгти, ыттыт-ым тъынинэт, ынкъам ӄытгъэт.
Ынӄъом еп ыԓванма наваԓёмын маԓӄочеткын яраӄайгыпы.
Ыныкит нэгитэн - коԓё ярайӈын.
Ԓыгэн амгынонрыногыргэпы ныԓгэнԓынтоӄэн.
Нымӈыԓёӄэнат ынпыначгыӄагтэ:
Аʼмын микынти турык гэпкитԓинэт?
Аԓымы-ым ванэван.
Гынмыԓкинэк-ым ӈоонко ԓяйвыръоӈӈогъат.
Ԓыгэн ӄээӄын вагъат-ым ӈоон ӈаԓвыԓьийӈын ӈайгыпы нинэнтэгрэвӄин.
Мытԓыӈыргарэ гаԓгаӄагтэ оʼравэтԓьо гэнъэтԓинэт - ӄԓявыԓ-тэ ынкъам ӈирэӄ ӈэвысӄэтти.
Ярайӈын, магтэ, эвиръэ йыръыԓьыт, наԓгыԓ ӈыроӄ ёройӈыт гэтчыԓинэт.
Гынончоттагнык-ым пэнъёԓгыйӈын, четԓёкокайӈычыко ымыԓьэты ӄораймак ныпатӄэн.
Ӈирэӄ ӈэвысӄэтти эвиръынтэгрэквъэт ытԓьэты, ытԓыгэты.
Ӈирэӄ-ым ӄԓявыԓтэ гаԓвавэръэпыръоԓенат, ыннэн-ым ныӈэԓвыԓьынтэгрэвӄин.
Аны аӈӄачормыԓьыт ныпэгчиӈэтӄинэт: выткукинэт ныгынкойӈыӄэнат ӈэвысӄэтти, ӄԓявыԓтэ.
Нивӄинэт ыннот:
Эʼми гымнин ытԓя?
Ӄавэръэпытык!
Ынӄэнат эвиръыт раӄыԓӄыԓтэ, ынӈэ аяака!
Ытԓыгын эʼмитԓён?
Мытӄыръэчумкэтыԓьыт эвиръыт ӄыгтыгынэт, ынӄэн ымыԓьо пытӄымытӄыратчоԓьаткэнат.
Вайыӈӄэнат ӄыйпыгынат ынкъам ӄыӄамэтвасӄэквытык.
Ӄоԓ-ым ӄԓявыԓ гивԓин:
Вынэ вай микырык мачетъопэԓ тэӈу ныԓгытури?
Кита ӄытвыгыткы!
Ытԓыгэ-ым:
Вайыӈӄэнына-ым вай мэчтэӈу ныԓгымури.
Вай ынӄэнына!
Вынэ ӄыӄоранматчыӄэквэ, ӄыттэтги мурыгрээн.
Аʼмын-ым ыныкит пэгчиӈыԓьыт ӄытчагъат, ынӈатаԓ этъоныкэт нымытвайӈын гэтчыԓин.
Ынӄэн-ым ынпыначгыӄай эвыр ытԓя гавэръэпыръоԓенат.
Гатаӈпэраԓенат.
Ынӈатаԓ-ым этгэԓгынратчовыԓьыт ванэван киткит ыʼныԓпынрынат.
Ӄуттъим, мачтаӈъянвыт, наӄоранмынат.
Ынкатагнэпы гатагнымытваӈӈоԓенат ынпыначгыт.
Ӄэйвэ.
Ганымытваԓенат энмэн-ым ԓьурэԓьыт ӈирэнкымиӈыԓьыт: ӄоԓ экык-ым, ӄоԓ ӈээкык.
Коԓьом ныръэвӈыттыӄинэт ԓымӈэ наԓвыԓьыйӈын рачормык.
Ӈинӄэгти-ым аӈӄачормэты мыргонтагъат.
Гачакэтта коԓё мыргоэмтэйӈыт нэтэйкынэт, ԓыгэн-ым кынмаԓ мыкэԓьыт нимтинэт.
Ыныкит вай ӄутгъэт-ым - эвын гэвуԓӄытвиԓин, гаԓгэйӈаръочгатԓен.
Эчги эквэтгъэт яраӈӄачагты, рай янръатвъыԓьын аӈӄайпы нытэвывыргыргатӄэн, ныӄуԓиԓьэтӄин:
Ев-о-о, ев-о-о!
Ӄэнъатчатык!
Мыйӈэтык!
Ытԓыгэ ӄымэԓ-ым ринъэйӈэԓьэтгъэ, ыныкит эйӈэкэ тырэнтыӈытык!
Аны чымчеӄэй вай ярат.
Вынэ вэнԓыги ӄэйвэ мыйӈэтык!
Оккой турык ытԓыгэ ринъэйӈэԓьэтгъэ, риниквъэ.
Ынӈэ ԓьунэт-ым, иаʼм эйӈэкэ рытынэт!
Аны чейвэ мытрарагтыгъа.
Вынэ ӄыетгытык, мыйӈэтык!
Тэвэнаӈайӈын-ым амноӈчыгайыткынэты руԓвынин:
Ынкаткыната ӄыттэтгытык!
Тыттэтӄээтгъэт тэвэнаӈаткыната гэтԓенъютэ.
Ынӈин ӈанъым: гэԓеԓинэт, аны наӄам оʼтчой!
Ӄынвэр вай ынпычьыӄэй чакыгэт иквъи:
Аны оʼтчой!
Аԓымы чит ԓыгичымче ваԓьын Ԓьурэн!
Ынан мытрэпкиргъэ!
Ӄытԓыги вай каԓьайнын ыʼтвыԓьын!
Ӈанӄэн-ым ӈан гэԓеԓинэт, гэԓеԓинэт, эвъэм-ым ӈан ӄынвэр пыкиргъэт, ӈыпэгъэт.
Рыпэвъёчгавнэнат ӈаԓгыԓ, ынӄъом нотасӄыткынэты рыттэннинэт.
Нотарыгъёԓгийӈын рывэнтэннин-ым, ӈан ынкэчыку ёнэнат.
Аны восӄымчыкойӈын ынкы!
Ивнинэт:
Турык ытԓыгэ ванэван гым нэнаӈӄамэтвавын, аԓымы ӄораԓьын, имыръэнут нинэԓьуӄин, ныръэвуӄин.
Вачаӄ гым ванэван ыʼнынӄамэтваквым, ынӄэната вай тури ынӈин тынтытык.
Ӈанӄэн мыргэмтэйӈыт нэнунэт гытъэ.
Нэткунэт.
Ӄынвэр ынӄэн чиниткинэт пэтԓеӄэгти наноӈӈонат.
Ӄынвэр-ым ытԓенъюӄэй иквъи:
Ыʼм-ыʼм ӄынвэԓ тыԓыннынтатык (апԓывэтгавкыԓьыӄай ӄэԓюӄ).
А-а, кита ӈанӄо!
Аʼмын-ым ӄынвэр эвъянвыткоӄаатгъэ.
Пынԓёткогъэ.
Гитгиԓыгйит руԓвыткувнин-ым эвыт ӈан нинэттуӄин.
Тыӈагыргыгъет руԓвыткунин-ым, эвыр ӈан нинэттуӄин.
Ԓюур ӈан увигмиԓ кываԓьо вэнтыгъи нутэсӄын.
Янор чакыгэт ытԓенъютэ упэ рынэнин-ым, ытԓенъюӄэй-ым тиӈунин.
Ӄымэк чывинин айпыткотыԓяма нутэсӄэ, ытръэч эръоԓгыӄай чывинин.
Ӈытогъат.
Ӄэԓюӄ-ым тангэвэты нутэнут!
Аны гатэргатԓенат ынкы!
Пытӄъым ытԓенъюӄэй!
Ԓюур вай мууԓьыт ининигъэт.
Нымгутыԓеӄинэт ыннанмытԓыӈыргарэ.
Ыннанмытԓыӈӄав энмэн ынпыначгыԓгийӈын.
Ынӄэнына ваԓёмнэнат тэргыԓьыт.
Мычетэ-ым нэнэнэт гапытӄытэргыръоԓенат, рыпэт ытԓенъюӄэй нутэсӄык ныԓевтуткуԓьэтӄин, ԓевтэ нутэсӄык ныръэйыпыткуԓьэтӄин айыԓга, мычетэ.
Энмэн ынӄэн ынпыначгийӈын:
А-а-а!
Эӄуԓикэ, иԓюкэ кынвиԓгытык?
Вынэ рай како мэӈӄокэнат нэнэнэт тэргыръоркыт?
Кита вынэ ӄымӈычгэчегыткы!
Ӈирэӄ аймавыӈӈогъат ырыкы.
Пытӄъаткэ тэргыръоӈногъат мычеԓьыт.
Пынԓёԓьыт нивӄинэт:
Аны ӄырым моргынан мынынрэӄэвтык!
Миӈкэкинэтури ынӄэн ынӈин итыркынитык, микинэтури?
Имчыӄыткутэ рыпэт вэтгавкы ныԓвавӄэнат тымнэвыԓьыт.
Аны миӈкэкинэтури?
Ӄывэтгавыркынэтык - ӄымэԓ мынынԓьэтэттык!
Ӈан-ым ԓьюԓеԓьымуԓи,- ӈинчьэн, эмчыӄыткома.
Вынэ ӄыӄамэтватык, ӄытаӄъотык мурык!
Ӈан орвэты нэнԓьэтэтынэт.
Орвык ӄача коԓё ачьыԓьийӈыт эръэт, ԓыгэн амачьийӈыт.
Коԓё ӄэԓюӄ гаӄамэтваԓенат, аны гаӄамэтваӄаатԓенат.
Ӄытԓыги ынӄэн ӄэтчанрот нырагтытыԓяӄэнат, ынкъам ынӄэн витъэ наӈӄамэтвавынат.
Нивынэт:
Ытԓыгын ӄиквыткы пыкиринэӈу.
Игыр энмэн ръэвук ӄымӈэӈногэ.
Ынӄэната каԓьайна гэймиттури.
Вай мытынԓьэтэтыркынитык.
Нэнэквэтэвынэт.
Ӄытԓыги ынӄэн ынпыначгийӈын ынанмыӄычьын вытырапчеӄаԓгыӄай.
Койӈыткынык, ынӄэн Ԓьурэк ӄача, нэнынвиԓетынэт.
Нивынэт:
Ӄораӈы нынмынэн ытԓыгэ ынкъам ръэӄэйык рычымӄэтэ ӈутри - Койӈыткынэты нымайынԓянэн, титэ ӈан мури мытрэпэԓӄынтэттыԓегъэ.
Ва-а!
Ии.
Аʼмын-ым корго нъэԓгъэт - ярат нэԓьунэт.
Ярак пыкирык:
Мэ-эй!
Мэ-эй!
Мэӈин рай?
Ԓюур ынӄэн пыкиргъэт!
Наӄам ӄэтчанрота рагтыӈӈоԓьыт гэнинъэйвыԓинэт ӈинӄэгти.
Пыкирык, ынӈэ ӄората айытратка, выква ӄыйытратгытык вэты!
Яраԓьыт:
Вынэ вай мыӄоранматчыӄэвык, мынйытратынат!
Ынӈэ вынэ ӄоԓята-ым, выква ӄынйытԓявыткотык!
Иквъи нэнэны.
Пыӈыԓтэԓгъат яраԓьэты.
Эвыр ынӄэн ӄоранматгъат.
Ӄэйвипъэм рычымкэтэ ӄоратъоԓ нынъатчавӄэн.
Ытԓыгэ-ым ёпатычьата:
Эты рай ӈотыӈкэнат?
Нынтоӄэнат, ныгитэсӄивӄинэт:
Эты рай ӈотыӈӄэнат?
Ӄыԓымэнат!
- ночыткоӄэн ӈинӄэй.
Нэмэ рай ӄутти.
Амӄырымэнат.
Нэмэ:
Ыʼмӈан ӈотыӈӄэнат этъым?
Ӈытогъат.
Ынӄэна-а-ат!
Койӈыткынэты намайынԓянат ӄоратъоԓтэ.
Ӄэтчанрот Койӈыткынык гыргоча камэйгатыԓьатгъат, ынӄъом вакъогъат, инэӈэгъэт.
Рагтакватгъат.
Ынкатагнэпы ӄԓявыԓ мыӈэԓьатыӈогъэ.
Ытръэч.
Энмэн-ым гатваԓен Укумэк.
Ӄонпыӈ ӈаргынэн вусӄымчыку, конпыӈ ԓыгэн вусӄымчыку ӈаргынэнайӈын.
Ытԓён Укумэк ниԓьуткукин.
Уйӈэ этиркыкэ, уйӈэ эйъиԓгыкэ, уйӈэ эӈэркэ - ԓыгэн ӄонпыӈ вусӄымчыку.
Ынӄъом ынӄэн Укумэк гайъоԓен ӄоӈычгыӄԓявыԓя, гивысӄивԓин:
Аʼмын вынэ ӄыпаагэ иԓьуткук, атэркынтавытрыка, ӄэйвъэм иԓьуткуркын!
Вытку ратэркынтагъа-ым, вытку киԓьуткуркын!
Коԓё гагтынӄэтԓьавԓен Укумэк.
Ӈытогъэ.
Янръатвъат тэйкынин-ым, эԓкыгъи.
Янръатвъыԓьыӄай коԓё гэԓеԓин, оʼтчой гэԓеԓин.
Ӈан тыԓянӄэргава ныԓеӄин ынкыри.
Ӄынвэр выентэтгъи ӄэргычыкогты.
Этъым пыкитчыӄиквъи.
Тэӈыннэн яраԓгйиӈын ԓьунин, Тытԓяаʼкоткогъэ.
Ынкы амынан ӈээккэӄэй нытваӄэн.
Ытԓьайӈын-ым чоттагнык ныкыттэԓеткин, нымчунэӈэткуӄин.
Яӈатагнык-ым нытваӄэн ӄэпыԓ, ынӈатаԓ-ым ныӄэрыӄэн, ымыӈ-ым ӈан гытокаԓеԓьын.
Ԓыгэн таӈымынӄэргыръова гэнтыԓин чоттагын.
Укумэкынэ нинивӄин ӈээккэӄэй:
Ӄывэтгавчетыркын ӄапчоткома.
Ӄивыркын.
Выԓгынаԓга тытакэрӈык, тыйпынат-ым, турыпԓекэ тыпԓягтыгъак!
Ӄивыркын.
Тыԓвантагъак-ым - тыԓвугъэк, тыԓвапатык!
Эвыр ынӈин нивыԓьэтӄин ӈээккэӄэй.
Ӄынвэр ынӄэн ытԓьата ивнин:
Ытԓён микынэ нэтэнйиԓыӈыркынигыт?
Винвэ:
Ӄиквын: гымнанчинит!
Гымнанчинит!
Ӄиквын.
Пытӄы ӈаанӄэн ӄэпыԓ тъыяагъан-ым, пытӄы аԓваӈ тъывэтгавык.
Ӈаанӄэн-ым нан ӄэпыԓ тъыяагъан-ым, пытӄыаԓваӈ тъывэтгавык!
Вынэ ынӈэ!
Тытԓеты ранэчгэтавӈын!
Ӄиквын.
Ӄырым!
Ӄырым!
Ынӈатаԓ пытӄыԓымӈэ тъыԓгэтаӈвэтгавчетыԓьатык!
Ивнин:
Ӄытэргыръогэ!
Тэргыръогъэ.
Ӄынвэр ытԓьакая рывиривнин кэпыԓ, ивнин:
Тытԓеты анэчгэттавка!
Ӄыры-ым!
Ытԓьайӈын вакъогъэ чотыткынык.
Укумэкынэ ивнин ӈээккэӄэй:
Ӄыӄэпԓюгын гымыкы!
Ӄэпԓюнин ӈээккэӄэе.
Укумэкынэ пиринин.
Ынпыӈэв ӈынваӈэгъэ:
Ӈэвэӄ тивыркынигыт - тытԓеты ранэчгэтавӈын!
Оок ыʼмӈотъам!
Ӄэпԓыӈынрыԓьын Укумэк гэгынтэвԓин!
Аны гурэгынтэвыԓьэтԓин!
Эвыр ӈан каԓьайӈа нэнайъоӈӈоӄэн, ӄапԓыӄач нинэгтыӄин, нинэнинтыӄин, ипэръэнут нытомгатӄэн, ӄапԓыӄач йыннин - томгатгъэ йъэԓгийӈын, нэмэ ӄоԓ ӄапԓыӄач - тэркийӈын, ӈойӈовԓынын тэвԓянэн- томгатръогъат эӈэтти, гытокаԓет ринтынинэт - эвын ӈан йыӈагтоԓӄыԓчыӈыт томгатгъат.
Ынӈатаԓ-ым гаӄэргавԓен нутэнут.
Ԓыгэн ымнэнта гыргочагты рыннин-ым, рагтыгъэ.
Ытръэч ынӄэн ынпыӈавийӈа Укумэкын ыʼтвъэт кагмаԓенэн, ивмэннин.
Эквэтгъи ыʼтвыԓьын.
Ытԓён ынӈатаԓ-ым ӄиԓьуткуркын!
Рэсӄиквъи Укумэк, рыԓгъэ, эԓьоткомгогъэ.
Коԓё аны гаӄэргавԓен ӈаргынэн!
Ук како Укумэк!
Ытръэч.
Утъэк нымытваԓьыт гэӈэвъэнэ вынэ гэнпэвԓинэт.
Ӄувԓеграԓьыт.
Ынкы нымытваӈӈогъат.
Ӈэвъэн ивнин:
Этъым вай ымы арооԓӄыԓка мытнъэԓмык?
Ии, уйӈэ.
Ытръэч рай мэмыԓьягыт пэԓятгъат.
Како.
Аʼм Отъэнмэты эвтытвэтагнэты муӈэԓгъэк.
Ии.
Эргатык-ым ӄэгԓынангэт орвъамата уӈэԓгъи.
Ныԓеӄин.
Йыԓгыӈаԓвыԓьыйӈын ԓьунин, ынкъам ӈэԓвыԓьык ӄача ӈирэӄ оʼравэтԓьат нъэмпытваӄэнат.
Ныԓеӄин.
Ынпыначгыӄай рыпэт наягнагъан, коԓё тэӈу, кивийгут нынтыӄин.
Ӄытԓыги ынӄэнат чавчыват каԓьайпы гынтэвыԓьыт.
Энмэн вай ԓыгэн йытоёт нэнэнэт нывъиӄинэт.
Никвъэн:
Аʼмын ӄыткив, ынӈэ арагтыка.
Кытъаткэ-ым ӈэвъэн амынан ярак аʼтчаркын.
Вынэ ынан эргатык мытраӄоранмыгыт ынкъам мытрэнԓьэтэтгыт гэкэӈэ!
Ытръэч ӄун чама тъэнӄэтыркын.
Вынэ вэнԓыги ӄыткикви, энмэч вай мытывинпыркын, ӄыӄамэтвагэ.
Увинпыгъэт.
Ӄытԓыги ныгнатӄэн эӈэӈыԓьу, кэймитыԓьу, энмэн вай нъыкэймитын.
Ытԓён-ым тэӈуйнэ эвъянвыкыԓьэн.
Аны коԓё кивыйгут нэнтивыгъэн, ԓыгэн ныгнатъевыӄэн къарэԓьо.
Ӄэԓюӄ-ым опопы киквъи.
Аʼмын-ым ӄамэтвагъат-ым, рэгъэт, атчьатгъат.
Ӄэԓюк-ым вай ръэнут ныгтонэн, нытэмъюгнинэт?
Аʼмын-ым мэԓйыԓӄэтыԓьын, оʼравэты нытваӄэн.
Наӄам гъорааӄӄагԓен чоттагнык, нытԓепыткуӄин.
Ынӈэнъяракэн-ым ӈэвысӄэт гаԓгэгмэӈатыӈоԓен.
Рэпаԓгыяӈайпыԓьыт.
Ԓюур аны яӈайпыӈ вэнтыгъи, ынӄо ӈэвысӄэт ӈытогъэ, ванэван ныԓьунин рэмкыԓьын.
Ӄончечгыргынтогъэ турыпкитԓьэн.
Катамнанӄыԓьыгъет вагъэ.
Нинэгитэӄин оʼравытваԓьа.
Рэсӄивыԓьын ӄончечгыргынтогъэ, ӄачакэн почьаԓгын пычынԓинин.
Аʼмын-ым эчги вай чьогыргын ойпыркынэн, рэмкыԓьэ гэпириԓин мынгэпы, гэтиӈуԓин ынкъам ивнин:
Ынръам нырэӄигыт?
Иаʼм ынӈин итгъи?
Ӄун райыӈӄэн-ым рай нанӄыԓьын чит тэймитыркын, э-э-э чит тэймитыркын ӈаӈкыйыръын ӈэвысӄэтин, ӄэԓюӄ гэмэйӈэтԓин.
Ынӈин нинэнтигым амӄынъычо.
Рэмкыԓьын:
Вай-ым тынмыркынэгыт!
Эв-ам!
Ынӈэ энанмыка!
Энмэч рай ӄыкынъарэгынат гынан, ынан тырэвинрэтгыт.
Ӈутку ярак ӄонпыӈ нытвайгым.
Амноӈгыпы мытъенмык.
Чит гым нырапэԓяӈэгым-ым, вэнԓыги ныԓымӈэнайгым,- ӄун ԓыгэн нинэнинъэйвыӄин: - Гымыгмиԓ ваԓьыт эвиръыт тэйкийгут ӄынтыгынэт, эченут эвиръыт рэпԓыткуӈынэт-ым роратэты ӄыванԓягэ.
Ӄиквынэт.
Уйӈэ ымэты атваԓьыка?
Эвыр нараԓпынрыгыт-ым ынӈэ ӈаргыногты инэнинтыткукэ.
Поӄыткын ӄычвигын-ым, ԓыгэн ынӄэн гымыкы яӈагты ӄынэрэтгын - яӈак тыратваркын!
Ынкъам ынӄэн рорат ԓыгэн ӄынучитгыткы ынкы.
Эвыр ръоратыӈогъа нанӄыйыръын-ым, ыʼныгтыгыт, ыʼнъэйӈэквыт!
Э-эй.
Ынӄо яӈагты панэнагты ӄытгъи.
Аʼмын-ым ынпыначгыӄай ԓюнйыԓӄэтэ итгъи:
Таам ӄыгъеквытык рагтыԓьэгым, эквэтыԓьигым!
Кыевыԓьыт вакъогъат.
Ынпыначгыӄая нинъэйвынинэт.
Эвыр игытӄэй нэпԓыткунэт эвиръыт.
Ынкъам ивнинэт:
Эвыр ръоратыӈогъа нэнэны, вэты ӄинъэйӈэквытык.
Эты уйӈэ ымыԓьэты атваԓьыка?
Вынэ варкын.
Рорат нэйыԓын.
Поӄыткын чывинин ынкъам ԓыгэн яӈагты рэрэннин.
Чымӄык-ым нэнучитын.
Наӄоранмыгъан.
Гэкэӈэ нанрагтатын, ымы уттинэӈ нэйӈэгъэн.
Ининигъэт ярагты.
Ӄэԓюӄ-ым нэмыӄэй ынпыначгыӄаен ӈэвъэн ԓюнйыԓӄэтыԓьын эмпэгчиӈэ.
Ытԓён ныпэрӄытваӄэн тытԓыноԓыӈкы.
Пыкиргъэт, коԓё оʼптывэгъат, нэмэ ивнинэт:
Ръоратыӈогъа-ым, вэты ӄэнагтытык!
Ии.
Ӄэгԓынангэт, ԓыгэн ӄээӄын вак, нагтыгъан.
Ымы ӈэвъэн ачыгнэн:
Вынэ ымы гыт ӄыԓкытги!
Кыкэ-ым иаʼм рэӄэ рытынэт, ԓенытэӄ тэмъюӈынэт?
Эквэтгъэт, ымыԓьо ӄытгъэт.
Рэсӄивык ивнинэт:
Эʼми гъурэтԓин?
Ии.
Ынӈин ԓыгэн рэӄэ ӄынчымӄэтгыткы-ым ынкъам ӄынвыгыткы.
Эвыт ынык таӄъаӄагтэ.
Ԓыгэн ынӈин ӄынвыгыткы.
Нэйыԓын-ым, яӈак рытриԓнин, пэԓянэн ынкы, рэсӄиквъи.
Кытэӄэй нытэргатӄэн, ынӄоры нывйитвыӄин.
Ытԓя нивӄин:
Нэмъэм рай эты въигъи?
Мэчичьу ныӄамэтваӄэнат, нэнэны-ым рай мачынан ынкы.
Ынӄъом ӈытогъэ ынпыначгыӄай.
Ръыԓинин раԓкогты нэнэны, эвын гатагтамӈэвыԓен.
Ынӈин ӈэвысӄэтэ яачы ԓым ӈыраӄ нэнэнэт йытонэнат.
Ӈирэӄ ӈинӄэгти нэйыԓынэт ынпыначгэты, ӈэԓвыԓ нэчвигъэн.
Гэтԓенъютэ ӄонпыӈ ӄорак нытваӄэнат, коԓё гамԓытвэԓенат, гэрмэвԓинэт, гинъытвиԓинэт.
Ӄоԓетъыԓё-ым ивнин ӈэвъэн ынпыначгыӄая:
Кита Мотъантагъак, энмыгэӈата мытагъак.
Э-эй.
Энмыгэӈата ӈан эквэтгъи.
Отъэнмык пыкиргъи, эвын рэмкын ныръэвэԓвэтӄин, Ӈан чикгынунык ганымыԓӄыкваԓен ръэв.
Энмык гытоԓынкы эрмэчьын ԓыгэн нывытрытваӄэн.
Ԓыгэн ымы этԓы инэннынэчьувкыԓьинэт мигчитԓьэт, нинэнтэрмэчьыӈэвӄинэт.
Мэй!
Ӄыгитэ вай мэнӄокэн ынпыначгыӄай?
Пиринин-ым ынкъам рыӄонайынвэрэӈавнэн, итгиԓгэ ӄонагтэ энатыёнэнат, ымы ратрон энатыёнэн.
Ԓыгинтэрмэчьыӈэвнин эрмэчьэ.
Аʼмын-ым пэԓӄынтэтгъи ынпыначгыӄай.
Пыкиргъи ярак.
Амӄонагчыкокэнат йыръыт йытонэнат, ратрочыкокэн ынкы пэԓянэнат.
Ривыԓьыт рагтыгъат аʼачекыт.
Ричтывэгъи вытку ырыгъягна.
Ратройпы итгиԓгыт раԓянтавнэнат.
Ивнинэт:
Ӄыӄамэтватык!
Ԓёнӄамэтвата итгъэт, ыʼтръэч ӄутынэ ивнин ытԓеӈи:
Вынэ ӄавэръэпыгэ!
Мынавэръэпымык ынкъам мынэквэнмык!
Ыннаны пыԓягтыгъат, аԓваӈ авэръэпыгъат.
Отъэнмыгэӈата эквэтгъэт.
Итгыԓԓьук иквъи ынинэԓьын:
Ынӄэнына-ым вай ынӈин рыннин ынпыначгыӄай!
Пыкитчыӄиквъэт, коԓё эрмэчьын ныӄуԓиԓьэтӄин.
Ынӄэнат-ым пыкиринэӈу пиӈкугъэт ръавыткынэты.
Ԓыгэн эмнымэйӈъэв ныгтыткуйвыӄин рымынтын.
Ръэвытъуԓ нынинтыткуйвыӄин ԓыгэн амноӈэты амыԓӄыкваянвэты.
Нэнинтыткуйвыгъэн-ым, нэткугъэн ръэв.
Эрмэчьын коԓё ӄоԓентогъэ:
А-а!
Тайкавысӄыёԓгын ӄынтэгрэквыткы-ы!
Ӈыранԓяно нимтигъэн йъарэпаԓгийӈын - тайкавысӄыёԓгын, ымы эмытӄытвыкыԓьин.
Ынкаткынэты ынӄэн пиӈкугъи эрмэчьын.
Э!
Вынэ ӄэнапэнрытык!
Эӄыԓпэ ӄэнапэнрытык!
Ытԓеӈи ивнин:
Гынан ӄыпэнрыгын!
Ытԓеӈи очыткогъэ:
Гынан!
Пиӈкугъи мытӄынаԓгыткынэты.
Ԓыгэн эвыр эрмэчьын ԓыптаԓянэн, ԓевыт ӈоонко рирэннин.
Ынӈатаԓ-ым рэмкын гакоргыӄоԓентоԓен!
Ынӈатаԓ-ым мытӄамэтваӈӈомык!
Мыттанычьатыӈӈомык!
Эрмэчьын уйӈэ!
Вытку ынкы таӈытваӈӈогъэ варат.
Ытръэч.
Гатваԓенат ӈыроргарэ йичьэмрэтти.
Коԓё ныкынтэӄинэт ръэвуԓьэтык ытри.
Ыннэнчьэн-ым ӈэвыԓьын.
Воԓӄыӈ ныԓеӄинэт-ым, ӈэвъэнэ нинээкэтӄинэт, ээкэгйит вытку ныръэвъэмэтыпкирӄинэт.
Ӄуԓеэкэтык-ым ӄытԓыги аԓвайпы гээкэтԓинэт - ынӄэн ӄытԓыги кэԓьэтэ гээкэтԓинэт.
Наӄам ӈэвъэн нанӄыԓьын.
Ынкыръим гарагтыԓенат, ынкы гэӄысӄычевԓинэт, э’ми ԓёнрагта итгъэт.
Ӄынвэр-ым эвыт гыръогъэ чит ӈэвъэн.
Энмэн пэтԓе нэнэны мэйӈэтгъи, ԓяйвыткоӈӈоӄаатгъэ.
Уйнэ арооԓкыԓка нытваӄэнат, ынӈатаԓ-ым ныгытъэтӄинэт.
Уйӈэ ипэрэӄыкэ.
Ытԓя ивнин:
Китаӄун мымыргонтагъак вэԓет!
Аʼтав.
ӄынвэр рэсӄиквъи.
Эвын ынкэчыку ынпыначгыйӈын таӈамынан нывытрытваӄэн.
Ынкъам ӈан ранмыеквэйӈын таӈымыԓьэты гыткатъоԓя чама ойымпъатъоԓя ганоԓятъевыԓен!
Ӄоԓ-ым вай рыԓгытынпынэн, таӈымыԓьо кыёԓгычагъат.
Эм-м-м!
- ынӄэн этынвыйӈын.
- Эты нарататкынъегыт ыʼтвыткуԓьэ ӈыпэк!
Иаʼм рыткыёԓгатъевынат?
Ӈинӄэй аны гатэргатԓен, коԓё гакааʼчгыпԓен.
Ӄытԓыги рай ыʼтвыткуԓьыт гэмпэԓинэт.
Ыʼтвэрмэчьэ ивнинэт:
Аны рай ръэӈинӄэй морыкайпы тэргыръоркын?
Кита ӄыёпатгыткы!
Ынйив-ым ынӄэн тыттэтгъи, пынԓёнэн ӈинӄэй:
Ръэӈинӄэйигыт-ым?
Мэӈӄо етгъи?
Ӄун тытыԓ-ым тыԓвавын каврак, ӄынвэр тырэгъэк.
Ынкъам эмвэннэтэ ыӈӈот тынтыгъэн егытъуԓ-ым, ымыԓьо кыёԓгыръогъат.
Миӈкэкыԓьигыт-ым?
Ӄун Йиԓьэԓьигым.
Гымнинэт ытԓыгын ынкъам ынйивыт уйӈэ, энмэн ыʼтвыткуԓьыт ԓёнрагта гитԓинэт.
Мэ!
Ынкы ӄъатчагэ, ӈинӄэйигыт!
Кыԓявтагратгъэ.
Ынинэԓьын ивнин:
Рай ынӄэн ӈинӄэй!
Рытэргыръовыркынэн!
Янор мури ынӈин нэнтымык!
Рай ваԓёмыркын - рытэргыръовыркынэн гынин экык!
Ԓыгэн егичгын пирисӄыченнин-ым, тыттэтгъи.
Егичгын тэԓетчирнин-ым, тыттэтгъи.
Пынԓёйвынэн ӈинӄэй:
Миӈкэкинэйгыт?
А-а?
- окватъевыма нэнамӈыԓёӄэн.
- Миӈкэкинэйгыт?
Йиԓьэԓьинэйгым.
Гымнин ытԓыгын ынкъам ынйивыт ԓёӈрагтыԓьыт.
Аʼмын-ым пэнрынэн каԓьайӈын, аны егичгэ тачайвэвынэн:
Ынръам ӈотӄэн тытԓятын!
Янор мури ынӈин рытыткугъи!
Коԓё тэрмэчьыӈыркын!
Тачайвэвынэн.
Ӄоԓ коԓё нываӈэйпыръоӄэн:
Аны нырагтыгъан!
Мачынан нырагтыгъан!
Ынан аны рарагтыгъа!
Рарагтыгъа!
Тачайвэвыпԓыткок пэԓянэн, иръытвыгъи.
Ечьачав йыннин, танойгыръарӄы, рунмъэчевыт-ым, ԓиԓиӄэгти йынаннэнат.
Ынӄэнат рыйпыӈатъевынэнат ӈэнӄаеты, ынинэт эвиръыт гыԓгыкинэт.
Нинивӄин:
Эвыр ытԓьата нарамӈыԓёгыт-ым, ӄиквын ыӈӈот.
Чыгайгэӈгыпы тыԓьунэт.
Ии.
Ԓиԓиӄэгти йымнэнат.
Амӄоткынгыпы ӈан инэгтивынинэт, ӈаԓгыԓ ԓеԓепоӄыткынӄагтэ энатыёнэнат.
Ивнин:
Рэпкиры-ым, увэрачыко ӄыттъыгынэт ынӄэнат ымыԓьо.
Ынкъам ынкы нарамӈыԓёгыт, ӄиквын.
Чыгайгэӈгыпы тыԓьунэт.
Ии.
Ынкъам ынӄэн гымыгмиԓ рэԓгиръэвутвигъэ - рэԓгикынтэтвигъэ.
Ынӄэнат ӄийпыгынат ынкъам ӄыяаркынат!
Ии.
Ынкъам пояӄайӈытайгот ӄынтыгын ытԓя!
Ии.
Аʼмын-ым ӈан ӈытогъэ.
Эквэтгъи мыргоэмтэԓьын.
Пыкиргъи-ым ԓыгэн увэрагты гаԓягъэ.
Увэрачыкогты тъынинэт ԓеԓепоӄыткынчыкокэнат.
Эйпынин увэран ынӄъом рагтыгъэ.
Мыргот ръыԓининэт.
Ытԓя гаԓгэмэрэсӄычьовԓен эмпэгчиӈэ аккагты.
Э’мпакы оʼравэты нытваӄэн.
Рывыԓтэвнинэт мыргот - ӈинӄэй-ым винвырэгъи ӈан ӈоонко.
Этъым рай мырготкэта ԓыԓепыткугъи ытԓя:
Мэӈӄо етгъи?
Коԓё пагчеӈгыргэгыт.
Ӄун мыргонтанвэпы.
Аʼмын оʼтчой мэй!
Ӄыкэттывагэ!
Ынӈин эʼтки тыӄивъеркын, энмэч пояӄаеты увэрагты ӄэнагтатгэ!
Аны уйӈэ, гынмыԓ гувэрантайгым - эʼквырга ӄэԓёӄ уйӈэ.
Тыԓвавык пуевэгыткук.
Аны вэнԓыги ӄыпоянтагэ ынкъам мыргок мынынун!
Эʼтки аны тыгыттъэтыркын!
Ӄун аны уйӈэ, ръэнут мыгтыгъан?
Ӄун аʼтав ӄыпуевэгыткуткусӄикви!
Ва-а!
Ӈытогъэ.
Увэрагты тыԓяма ԓьунин: эйпичгын увэракэн гаӄонӄаԓятԓен.
Кыкэ вай увэраӄай гэйыръэтԓин ойымпака, гыткатъоԓя, рыпэт ӈан эйпичгын гупԓин!
Чимгъугъи.
Кыкэ-кыкэ, ӈинӄэй вай гэӄэвиԓьэтԓин?
Инэгтэтгъи ынкъам рагтыгъэ.
Аны ӄэԓюӄ гамӈыԓёԓен.
Ӈинӄэй-ым ванэван нымӈыԓтэԓын.
Энмэч ӄэмипԓыткук йыԓӄэтгъи.
Йыԓӄыԓьын-ым кэттыванэн, иръытвынин.
Эвын вай у’вэӄучин эвиръыт эԓкыԓнинэт.
Рыгъевйивынин йыԓкыԓьын:
Миӈкы ӈотӄэнат ԓьунэт?
Вынэ ӈэнри мыныԓӄынмык!
Ӄинэнԓьэтэтги!
Аны чыгэйгиӈык тыԓьунэт.
Чыгэйгиӈык ваԓьыт тыйпынат.
Вынэ ванэван!
Ӄыгитэ уйнэ ымы эчыгэйкыԓьинэт!
Ӄэйвэ аны чыгэйгиӈкы тыԓьунэт.
Ԓёнԓымаԓява.
Ӈытогъэ, эквэтгъи аӈӄачормэты.
Аны чыгагԓыӈын нинэнвэгыткуйвыӄин.
Ӄэԓюӄ-ым уйӈэ.
Уйӈэ вак рагтыгъэ.
Ӈинӄэй мэйӈэтгъи.
Ԓыгэн ыʼтвъэт нинэнэԓкыӄин-ым, мачгынонэты ныԓӄытӄин.
Ыныкӄачайпы ныпиврэӄинэт ръэвыт, ынӄэнат нэнанмыӄэнат.
Коԓё ныкынтэчьэтӄин.
Ԓыгэн гаԓгэтагнымытваӈӈоԓенат гатԓьата.
Ытръэч.
Гэтԓенъютэ гатваԓен чакыгэт.
Чакыгэт нынтоӄэн-ым, ӄэпыԓ нинэӄэпԓюӄин гыргоԓягты, ынӄъом нырэӄин.
Нувиӄин.
Эчги эръэт нититӄинэт-ым, ӄэпыԓ нэрэтӄин.
Пык-пык!
Ӈиръэ нэрэтӄинэт.
Нынтоӄэн-ым, нинэԓьуӄин - ӄэпыԓ ныԓвуӄин.
Авъеткынка нэнанатвыӄэн, нинэнвэнӈыӄин.
Эмынӈин амыргынан нытваӄэнат.
Ытԓеӈи Ӄоԓ рыннин ивнин:
Ӈанӄэн ӈан мэԓиԓетыԓьын ӈэгны, вэчьым гэнымԓин?
Кита аны ӄоԓ ӄынтыгын ӄыёпатгын!
Эргатык-ым ӄэгԓынангэт ёпаннэн.
Ынкы ытръэч орвытараӈ, ынкъым ныймэтваӄэнат иԓгыԓиԓит ынкъам эԓгъаноквын.
Ынӄо пэԓӄынтэтгъи.
Пыкирык, чакыгэт ивнин:
Ынкы ытръэч орвытараӈ тыԓьугъэн.
Ръэнутэт-ым чама ынкы нытваӄэнат?
Иԓгыԓиԓит ынкъам эԓгъаноквын.
Эвъам эвыча гэнымԓин.
Иаʼм аёпатка рытгъэн?
Ынан-ым эргатык.
Ӄэйвипъэм эргатык нэмэ ёпаннэн.
Ыныкит ԓьунин орвытараӈ ым, райынрэ раёпатгъэ.
Эвын яраӄай ынкы нытваӄэн.
Ӄытгъи.
Еп ӈаргын ваԓьын гивԓин:
Кыкэвынэ гыт?
Ии.
Рэсӄиквъи.
Эви гэнымԓин?
Тури вай нымкытури?
Вынэ ванэван, ытръэч гачакэтта ваԓьыморэ.
Вынэ йъарат гым таӈамгымнан!
Ӄэпыԓ эйминнин-ым, ӈытогъэ.
Гыргоԓягты ӄэпԓюнин-ым, рэсӄиквъи.
Пԓягтыгъэ-ым, ивнин:
Вайыӈӄэнат вынэ кыргэпо ӄыйпыгынат.
Кэԓипԓекыт аны нинэнчикуӄинэт, ипэ нинэнчичьэтӄинэт.
Йыԓгычакэттэн тэтгыргыт!
Рай ӄэпыԓ эрэтгъи, эвын гэԓвуԓин.
Йыԓгычакэтта!
Нэмыӄэй чакэтта ӄэпыԓ нинэӄэпԓюӄин-ым, ынко нырэсӄивӄин, ӄэпыԓ ныԓвуӄин!
Како вынэ ӄыйпыгынат пԓекыт!
Вытку эты пԓегԓьугъи?
Йымнэнат.
Авынраԓьын инэвэнӈэтгъи-ым, увигъи.
Увипԓыткук-ым ӄамэнтоӈӈогъэ.
Ӄамэтвама-ым вай гыркэӈӈогъат мынгэпы, раӄыԓьатыӈогъат.
Ӄынвэр ӄэмэӈы напэԓягъан-ым ынкъам рыԓгъат.
Ӈыроча киквъи.
Ӈыроӄавкэнак кивкинэк-ым ӈэвысӄэт наӈӄатгъэ.
Ӈыроӄавык кивкы ӈэвысӄэтэ рымӈыԓявнэн:
Кыкэ чакыгэт гынин тынръарэтыԓявын?
Иаʼм?
Ӄэԓюӄ вай ээк нырынрэԓытваӄэн-ым, ӈытогъэ, ыттыннэгъи.
Эʼчууԓгын чоттагнык рытриԓнин-ым, ынӄоры-ым ӈан орвытараӈэты ӄытгъи.
Ынӄъом эʼми винвыт ӄырирык тыԓвавынат.
Вынэ кита мырагтыгъак!
Рагтыгъэ.
Ёроӈы тытԓёмнэн - гээгԓин.
Эʼчууԓгын ӄырирнин чоттагнык.
Орвытараӈэты эквэтгъи.
Орвытараӈык гэпкитԓин-ым, ынӄо гэквэтԓин, гэвинвэтԓин, ынӄо, э’ми тымӈэквъат винвыт.
Ӈан-ым ԓыгэн эквэтгъи панэнагты.
Пыкирыԓьын пынԓёнэн:
Ыʼмто?
Ӄэйвэ уйӈэ.
Вынэ эвъам ӈутку авнатвака, гымыгнотагты мыныԓӄынмык.
Ии.
Яԓгытгъат ӈавъаннотагты.
Тытԓыкагыргык нытэминӈэтӄин ыʼвэкуч.
Ӈэвъэн-ым нъэптыӄин.
Ӈинӄэгти аны ныпчиӄэӈыттыӄинэт.
Пчиӄэт ныкынмэвыӄэнат.
Пчиӄэтэ ӄынвэр нэнэнэт ръэтийвэвнинэт:
Аʼмын ныԓевԓевтури, ӈинӄэгтури!
Ытԓыгын тургин ынйиву нъыԓгыткы, ытԓя-ым ытчаё нъыԓгыткы!
Аны рагтыгъат ӈинӄэгти.
Ытԓеӈи гантэргыръовԓен пчиӄэтэ.
Ытԓыгэ ивнин ынинэԓьын:
Како ытԓеӈи иаʼм ытԓён рытэргыръовыркын?
Ванэван гымнан - ынӄэн пчиӄэтэ!
Ӈоон-ӈоон!
Ӈинӄэгти!
Эʼчууԓгын ӄинэйыԓгытык!
Аʼчооԓгымэгчеранма-ым нымныԓтэԓыԓьатӄэнат ӈинӄэгти:
Ынӄэн пчиӄэтэ нивмык.
Вай, ытԓыгын ынйиву нъыԓгыткы, ытԓя-ым ытчаё.
Baй ӄытԓыги чакыгэт гаматаԓен!
Ԓыгэн ӄԓявыԓ патԓятэвԓягъэ-ым, иквъи:
Эвын-ым нычичыԓьэтигым - ӄапԓепы-ым ынкъам тэтгыргэпы.
Вынэ мынвъимык, эвнэегтэԓкэ эʼтки.
Ӄытаӄъапатыԓьатгэ.
Такъапатыԓьатгъэ ӈэвъэн ынӄъом ӈаеты эквэтгъэт.
Ӈэйык тапаԓяквыӈгъэ: ымы нэнэнин-ым, ымы ӈэвъэнин эвыр чиниткин паԓяквыт тэйкынинэт.
Янор-ым чакыгэт тымнэн.
Коԓё ӄэԓюӄ-ым гакапчачавԓенат нэнэнэт, гатэргыръоԓенат.
Ытԓыгэ ӈаԓгыԓ гэймитԓинэт, тымӈэмэӈкырэ гэнэквэтэвԓинэт.
Аны ӈанӄэн гэквэтԓин, ымы мэмԓыткыната - ванэван мимԓык ныпыԓӄэтын, ӄонпы ныркычавычьатӄэн.
Умӄэрэмкык пыкиргъи.
Ӈэвысӄэтэ ягнанэнат:
Вынэ ӄитги.
Йыԓнинэт нэнэнэт.
Мэйӈэтык ӈинӄэгти коԓё гамԓытвэԓенат, гинъытвиԓинэт.
Гэрмэтвиԓинэт.
Ԓюӈгытъэтыԓьыт.
Ытръэч.
Ганымытваԓен ӄԓявыԓ ԓымыԓьын.
Ынан ӄоԓ ӈэвъэн ӄонпыӈ нэнатачайвэвыӄэн, ԓыгэн коԓё эʼӄу.
Ынӈин ӈэвысӄэтын ытԓыгын энараԓьо нитӄин.
Ыныкит ырык ваԓьын нэнайъоӄэн, ымы ытԓыгын нэнатачайвэвыӄэн.
Ӄынвэр ӄоԓ итгъи авэтываӄ нотагты эквэтгъи ынӄэн ӈэвъэн.
Оʼтчой гэԓеԓин.
Ӄынвэр эпԓеккэ нъэԓгъи.
Тымӈэраӄа эʼԓевчиннинэт гыткат, аёпкэгты.
Како вай раԓьогъэ.
Рэсӄиквъи - эвын амран.
Наӄам уӄӄэмэчыку-ым ӄорааръат ынкъам ыпаԓгын.
Нивӄин:
Аʼмын ивкэ мыӄамэтваркын!
Вынэ мачынан мыӄамэтвагъак.
Эръэтъуԓ пиринин, ынкы рыԓгывинвэтгъи ыпаԓгык, ӄамэтвагъэ.
Чеӈэр-ым рунин!
Апԓёратвака-ым ӈавэтын етгъи.
Кавраԓьатэты расӄэвын ваԓьын.
Ԓыгэн эчги ӄэргытагнык нъэԓгъи - ԓыгэн ээкэт ойӈыпыԓвэԓьыт.
Ӈавэтын расӄэвма ӄоԓентогъэ:
Како гым эмԓейвыткутэ, ӄынвэр-ым яраӈы рэӄэ расӄэвынво ԓыгиин, наӄам коԓё ныткэӄэн!
Ԓюур ԓьунин ынкы ӈэвысӄэт вэтчатваԓьын.
Рыпэт гатэргатԓен, егыт ԓьук.
Эӄыԓпэ рыпԓягтаннэн-ым, равэръэпаннэн.
Коԓё ӄамэтвайгот рыннин, ӄамэтвагъэ.
Ӄэмипԓыткуԓьын-ым ивнин:
Кита рай чейвыткуԓьыт ӄыёпатгынат, ӄыгитэгынэт ӈайыӈӄачагты, еттыԓеԓьыт ӄыԓьугынэт.
Ӈытогъэ.
Ԓыԓепыткусӄиквъи.
Эвын ӈирэӄ иʼгыт нытэгрэттыԓеӄинэт.
Рэсӄивкы иквъи:
Ӈирэӄ-ым рай аԓваӈ ныԓеӄинэт.
Ынӄэнат.
Эты ԓыгэн эюргымтэӄэткэ ринӈыт?
Аʼмын тытэӈэт.
Аʼтчаӈӈогъат.
Пыкиргъэт.
Чоттагнык иръытвыгъэт.
Ныӈынваӈэӄэнат расӄэвтыԓяма:
Аʼмын мургин ытԓьайӈын ԓейвыткутэ!
Ӄэйӈун ныԓейвыткуӄин!
Рэӄэ яраӈы гатаԓен!
Коԓё аʼӄаткэгъэ чоттагын, рэԓкун!
Рэсӄиквъэт.
Эвын йыӄӄай ӈирэӄ аʼачекыт гэйичьэмэ.
Ытԓьата ивнинэт:
Вынэ ынӈэ эюргымтэӄэткэ!
Ԓыгэн торыкы тэнагнатватык.
Мэԓеквъэт.
Нэԓгыгъэн гэйичьэмэ ынӄэн ӈэвысӄэт.
Ԓыгэтаӈавэръэпыгъат.
Янот-ым ытԓыгыт намӈыԓёнат, эты рыԓьататъёԓӄыԓ.
Ӈэвысӄэтэ ивнинэт:
A’м вынэ ынӈэ инэнԓьэтэткэ!
Ԓыгэнитык наранмынтык.
Мачынан ыʼнынмымык, вэнԓыги мыныԓӄынмык, мынэйвэт, мынтэкичгынԓьэтэнмык.
Ӈирэӄ аймакыт нэйӈэнэт орвыткынык, ынкы-ым ымы ынӄэн ӈэвъэн нэноматын.
Нъэмэтгъэн, нэнэквэтэвын.
Пыкиргъэт.
Эвын эʼӄъУ’вэӄуч нымӈиӄин.
Ӄоԓ-ым ӈэвъэн ынкы нытваӄэн.
Рэсӄиквъэт ӄоԓерак.
Коԓё гувиԓинэт, гагтыӄамэтваԓенат.
Наӄам ынкъам ейвэԓкэй нытваӄэн.
Ԓыгэн мэсӄээӄын вак маԓьатав ынӄэн ейвэԓкэй нивӄин:
Тъаԓяёӈӈок.
Ынкы ԓыгэн ӄъаԓяёркын!
Ынӈэ антока!
Вынэ эʼтки чамъам ынкы тыръаԓяёгъа!
Эʼтки чамъам чоттагнык!
Аны рэԓку ӄъаԓяёгэ!
Вынэ эʼтки ӄырым!
Ӄынвэр ӈан ӈытогъэ.
Ԓыгэн ӈытонаӈо пынԓятгъэ армачьырагты.
Ԓыгэн вэтчата гэрэсӄивԓин пыӈытԓьан:
Э, вынэ ӄытэнйыԓӄэтыркынитык!
Рай ӈэвъэн гэныпкирэтԓин.
Ӈэранъоравэтԓьата гаматаԓен.
Ынӈатаԓ-ым тэӈэвиръыԓьу гэтчыԓин!
Виин рай нывакъочычаӄэн, ӈэвъэн нинивӄин:
Ӄыгтыгынат вынэ!
Мынӄԓегратайкавмык!
Аʼмын-ым вынэ нагтынат.
Ԓыгэн рэсӄивык ивнинэт:
Энмэн рай ныӄԓегратайкавынат рэмкыԓьыт.
Вынэ эгъюԓеткыԓьымури ӄԓегратайкавык!
Ынан нэнрэнинъэвыӈытык!
Ытԓеӈи ынинэԓьэ нинивӄин:
Мыныԓӄынмык!
Ӈэвъэнэ нинивӄинэт:
Ынӈэ эԓӄыткэ!
Энмэч мынэквэнмык!
Вынэ ымыԓьо мыныԓӄынмык!
Ымы гыт ӄыԓӄытги!
Ӄынвэт-ым эʼрыкут эʼнӄэтыԓьын нэнԓьэтэтын ыʼваӄочрагты.
Рэгъэт.
Кынмаросӄыткынык вакъогъат, Коԓё нытайкавтэнмавӄэн эрмэчьын, ныӈэԓгынтоӄэн.
Ивнинэт:
Тааʼм вынэ!
Ипэ микынэ янор рэнапэнрыгъа?
Ытԓеӈи ивнин:
Гынан ӄыпэнрыгын!
Гынан!
Ынпычьын иквъи:
Аʼм эйгуԓеткыԓьигым-ым!
Вэԓер мыетык.
Ӄԓявыԓя ӈиԓгэннин чиниткин увик ынкъам ӈиԓгэ пынрынэн ынӄэн.
Ӈиԓгэннин.
Э-э!
Вынэ кинэймитги нэԓгэпы, гымнан-ым гыт!
Ӈотӄоры вай!
Ээ!
Ӈиԓгын нытымԓяттыԓяӄэн, тыԓегыԓгычыкутэ.
Въигъи эрмэчьын.
Ынӄоры кынмайпы ӈытогъат, ръиԓеквэтгъэт, мытԓынча эʼгыкъоԓягъат мэӈӄо: ӄэԓюӄ-ым тэгинӈэтгъэт иʼгыт ынӄэн!
Ӈэвысӄэт конпыӈ ырыгрээн нъэԓгъи, нэԓгыгъэн.
Ытръэч.
Рамагԓьаӄагтэ чавчыват.
Аӈӄаԓьыт-ым ыннэнэккэԓьыт.
Экык наӄам коԓё ныкынтэӄин ръэвӈыттык, чама ӈаԓвыԓьийӈын ынкы рачормык.
Ытԓьата ынръам рывитӄивнин экык: ръэвэ тиӈунин экык.
Ынӈатаԓ аны ныӄыԓгиԓюӄин аккагты ытԓыгын - пысӄунэкык!
Рамагԓьанпыначгыӄай-ым гэӈэвэ гатваԓен.
Таӈамэнарайпы ныӄамэтваӄэнат.
Тытԓык ӄача нытваӄэн энатрэтъёԓгыӄай.
Ынкаткынык нытриԓӄинэт эръэтъуԓти ынкъам ыпаԓгытъоԓ.
Ынанвыткокэн ӄонпыӈ ынкы ръэнут нырыԓгывинвэтӄин, ӄутти эръэт нытымӈэвӄэнат.
Како микынэ пысӄунэръэт пириркынинэт?
Ынӈэ вай томыкайпыкэнат!
Ԓыгэн Ӄынвэр ымыԓьо эръэт тымӈэвыӈӈогъат.
Ынпыначгын ӄынвэр этԓы эйыԓӄэткыԓьин.
Ӈиԓгэ тэйкынин чаатвытрын.
Тытԓыӄай-ым рыгйивыквэвнин, ымы нутэсӄэ уԓювнин чаат чотэты.
Ӈэвъэн ивнин:
Митъэԓыги миӈӄыри итык-ым - этъопэԓ ӄинэвинрэтги!
Ӄэԓюӄ-ым.
Ынпыначгын нъыръыйыԓӄэтӄин.
Нинэгитэӄин тытыԓ.
Ԓюур ԓьунин ёпатыԓьын оʼравэтԓьан.
Уӄӄэмӄэй нинэгитэӄин, пиринин, аʼматыӈонэн, ынпыначгыӄая ӈиԓгын тиӈунин.
Кыкэ вай ӄытԓыги ынӄэн аӈӄаԓьэн ӄԓявыԓ - ытԓьата ойваԓьё.
Аны гъарэԓен, ӄымэк нинэтиӈуӄин ӈаргыногты ынпыначгын, ӄэтэв ӈэвъэн кыеквъи.
Гачонма нинъэмэтӄинэт ӈирэргэри.
Аны коԓё гэчьэтԓин ӄԓявыԓ, ыныггыԓгэпы аны кымъыԓгын гэрэтыткуԓин!
Гагтыкымъынӈаԓен!
Эвыт-ым экымъыкэ нъэԓык - гутгытвиԓин.
Аӈӄаԓьэн экык нэпиригъэн ыргынан, ԓёӈытва аӈӄаԓьэты ынӄэн топавыԓьын кымъэ.
Аʼтав ныӄэвигичиӄинэт - ныԓгирэнэчьэвӈыӄин.
Вытку тэӈвуԓӄытвик нынынтоӈаткэн амӄынъычо, ӄынвэр-ым мыԓятгъэ.
Аӈӄаԓьэты гэӈиԓгырэтԓинэт, иӈӄун ныԓьавынтыватынат.
Ынпыначгыӄая ивнинэт, иӈӄун ынӄэн пэԓӄэткинэт ӈиԓгын ынкъам эвиръыт.
Атчытваԓьыӄԓявыԓя нэнарайпыӈӄэнат эвиръыт, чит райпынъёт ытԓыгэ.
Ытԓыгын ытԓьата гивԓин:
Вынэ ӄыйыԓгынэт, тэԓвъэм ныйпынэнат!
Нэкэмӄун-ым ваԓьо нъыоʼнтынэнат!
Ынпыӈэвӄэе ивнинэт пынрыткоԓьыт:
Этъым рай рапаԓӄанӈыӈӈогъэ ынпыначгыӄай, таӈамӈырвыянва тэкичгэ ӄэнаԓпынрытык!
Рапаԓӄанӈыӈногъэ ынпыначгын.
Наԓпынрыгъан ынкъам рагтыгъэ.
Коԓё гувиԓинэт пыкирык.
Ӄамэтваԓьатгъат.
Эргатык-ым пэнинэвиръыԓьын ӄԓявыԓ нэнчывинчыгъэн пэтырагты.
Ӈытогъат.
Вытгыры нынԓеӄин.
Тытԓьыттъыёча ытԓыгын ныгатгаткоӄэн, гитэчьэтэ тыԓеԓьыт.
Тыԓеэԓкыԓе тыԓеԓьын экык.
Эвын ынӄэн!
Пыкитԓьэт ивнинэт:
Аʼм вынэ ӈэԓвыԓ мынычвигъэн!
Вынэ ынӈэ!
Ӄэԓюӄ микынэ рэгынринӈынин?
Ынӈэ эчвикэ, ынан ӄэвигичитэ мынитыркын итык мури.
Ваԓёмгъат, ынӄо ныӄамэтваӄэнат.
Нэмэ вай уйвэԓнин чиниткин экык ытԓьата.
Кыкэ вай ӄытԓыги, энмэн ытԓыгэ ытԓён майыӈкы ыʼԓгу.
Ӄэԓюӄ рыӄысӄычевнин.
Чавчыванпыначга ивнин ӄԓявыԓ:
Ынанвыткокэн ытԓьата ынӈин рытыркынин.
Эʼптэ опопы ръавэпы пыго ӄыԓгыгын!
Ԓыгэн-ым ынӈин рыннин.
Ынкы ӈыроргарэ нымытваӈӈогъат.
Ытръэч.
Йъэԓгытомгыт гатваԓенат.
Ӄонпыӈ ԓыгэн нивиниӄинэт, ныгынникуӄинэт.
Энараԓьо нынымытваӄэнат.
Ӄутынин ӈэвысӄэт тыԓвъэткиӈ.
Ӄоԓ-ым - нымэԓӄин.
Ӄутынэ энмэн ивнин эʼӄэӈэвысӄэт:
Эвыр-ым рэԓгиткыӈэты, вэтыӄун тэвэнаӈ ӄыгтыгын.
Мыкыԓвыгъэн-ым, нымԓегъэн ынкъам нынԓыпԓяннэн.
Ӈан-ым йыннэн тэвэнаӈ.
Ӄэгԓынангэт-ым ӄутынэ кыԓвынин, ынӄъом гэвэты рытчынин.
Ивнин:
Ӄынԓьэтэтгын панэнагты!
Эргатык-ым йъэԓгытомгыт ыʼтвыткотэнмаквъат:
Аʼм вынэ мынъытвыткумык!
Ии, вынэ мынъытвытку.
Ыʼтвыткугъэт.
Аʼмын вай ӄоԓ мыԓяӈӈотэвэнаӈаԓьын, вэԓчиин гынонатынво ачыгнэн.
Йыӄэтгъэт аӈӄачормэпы, ԓюур кытыйгыръогъэ.
Ӄоԓ иквъи:
Вынэ нэйитъэтыркынимык, опопы мынпэԓӄынтэт!
Ӈанӄэн эквэтгъэт.
Ԓыгэн-ым мэсӄээӄын вак, аʼӄатэвэнаӈаԓьын тэвэнаӈамԓягъэ.
Тумгытум-ым рагтыгъэ.
Гаԓгэёоʼръочгатԓен.
Кымгыттэӈонэн ыʼтвъэт.
Эйичгитэ тэӈикумиӈкыри нинэнтыӄин: нинэнчыпъэвйивыӄин, наӄам ванэван нэмытԓёнэн.
Ӈанӄэн тэгмиӈкыри ганԓыпԓятԓен.
Оратвантатык миӈкы чыгайыткынык рирэннин.
Эвын ынкы нымным: ӈотэнӄач тъэр ярат-ым, ӈоонэнӄач-ым - ыннэн яраӈы.
Аʼмын мэӈӄо мытагъак?
- чимгъугъи ытԓён.
Тэӈыннэн ӈотӄэн ръэт, нэмыӄэй ӈоонко тэӈыннэн тыттатръэт.
Нычимгъуӄин:
Мэӈӄоры ипэ мытагъак.
Опопы ӈуткэтэ.
Вэтгатгъэ.
Ӄыԓеграԓьыт.
Оннаквыргэпы гитэнинэт: ныӄамэтвачаӄэнат ныԓгинымкыргэри.
Йичьэмрэтти ынкы нытваӄэнат, ԓьоԓӄыԓгыпы таӈаԓкыԓы, ыннанраԓьо нитӄинэт.
Ӄытԓыги этԓы эԓейвыткувыԓгыкыԓьинэт ӈоонръэм, ӈанӄо.
Чимгъугъи:
Ыʼмӈотъамын миӈкыри митгъэк?
Вынэ опопы мэрэтгъэк оннаквыргэпы.
Кымъугчиргъим, ынӄъом эрэтгъи.
Ынръам катамӄаматкынык иргъи.
Коԓё аны вэймэну нэԓгыгъэн, ок како гагтывайманатԓенат.
Ԓыгэн эвыт никвъэн:
Како вынэ ӄыӈэвыткикви!
Ӈэвъэн ивнин этынва:
Ымыӈ ынӈэ анынтонатка!
Ԓыгэн-ым ӄонпыӈ ярачыко нынтыӄин!
Ӄынвэр ивнин:
Вынэ тыӄытрирэгъэк ынӈин вэк.
Кита чоттагнэты мынтогъак!
Вынэ ынӈэ антока ӈаргыногты!
Иквъэт, рэԓку ӄытваркын!
Нэръэйӈэчьивыгым, ыныкит рантогъа!
Вынэ эʼтки тыӄытрирэгъэк чама тыпэӈъивэтык рочыко ваԓьатык!
Вэнԓыги ӈан ӈытогъэ, ԓыгэн ынкэкин пойгын рывиривнин.
Ынӄоры-ым аны коԓё гапойгыԓьатԓен ранмычыӈкы: эчгивытрыкэ нынъэԓӄин пойгыԓьатык.
Ынӈатаԓ гагтымԓытвэԓен!
Ӈэвъэнэ ытԓён ёпаннэн, ынӄэн матаԓьа гэнӈивыԓин.
Эʼми ԓюнԓьутэ ыʼвэӄуч, ӄутынэ-ым аԓымы нинэтэнԓьуӄин ӈэвъэн.
Аʼӄаԓьо пойгыԓьатыԓьын - гагтымԓытвэԓен.
Ӄынвэр ымы ынтыётомгыт ӈытогъат.
Ымыԓьо ёпатыԓьыт ӈаргын ныӄысӄычевӄинэт.
Ӄынвэр ымы ытԓыгын пэгчиӈэ ӈытогъэ.
Нэмыӄэй ԓыԓепъивэтгъи пойгыԓьатыԓьэты.
Ыʼтвыткуԓьыт пыкиргъэт.
Ынӄэн гапааԓен пойгыԓьатык.
Ӈэвтумгын пойгыԓьатыԓьа ивнин:
Эʼптэ гым эргатык мъытвыткук!
Вынэ мынъытвыткумык!
Ӄэйвэ ӄъытвыткуги.
Ыʼтвыткугъэт янръатвыӄая.
Ӈэвтумгын нинивӄин:
Эвыр ԓыгэтайӈатӄԓявыԓё ритгъэ, китаӄун ӈоонкакэн ӄԓявыԓ ӄынмысӄэквын!
Вынэ мынмысӄэвын аԓымы ԓым!
Ныкынтэкин.
Ӄытгъи ӈоонрэ ԓыгэн киткит рымъэԓиԓьэвнин - тымнэн, ынӄо нэмэ пэнин йъонэн.
Како энмэч?
Ӄэйвэ тымын?
Ии, вынэ тынмыгъан.
Ԓьэԓенръугъи.
Ивнин ӈэвтумгын:
Аʼм вынэ ӄэйвэԓым ӄырагтыгэ.
Митъэԓыги-ым ӈутку и’рвытгырык накытчынъёркынэгыт ӈэранъоравэтԓьата.
Ынӄэната трэгитэсӄиквыт, эвыр гыт наранмыгыт, ынӄэнат-ым ӈан рэквэнӈыт.
Эвыр-ым гынан ранмыӈынат - гыт ӈэнри рэквэтгъэ.
Имъэлик вай варкын гымнин ӈэвтумгын, ԓыгэн рэпкиры-ым, ӄиквын:
Ынӄэнайгым-ым вай тыетык.
Ӄэгԓынангэт-ым эргатык эквэтгъи ынкъам тыԓянвык ӈирэргэри ныкытчынъёӄэнат.
Аръаԓя утгынруԓтэннинэт.
Имъэԓик пыкиргъи, эвын нывуԓӄытвиӄин.
Ивнинэт:
Вай-ым ынӄэнайгым тыпкиргъэк!
Э-э вынэ ӄырэсӄикви!
Эвын гэӈэвъэнэ нытэргатӄэнат.
Како вай игыр ныкитэ гым наранмысӄэквым, ӄэԓюӄ-ым вай гэтэгинӈэтигым.
Эвыр-ым раԓгайыԓгавыӈ-ым, вытычгын кэнъутэ ӄытэнйыръэтгын, ԓымгыԓым ынкъам пучьэт тытԓыкагыргык ӄынтыгыткы.
Рэпкирӈыт-ым, ынӄэн ӄынинтыгыткы.
Ӄэгԓынангэт-ым мачетъоӄааӄын пыкиргъэт айыԓго ԓынъёт.
Иквъэт:
Эʼэ!
Эʼмитԓёнайгыт?
Ӄынтогэ тымъёԓкыԓегыт?
Э-эй!
Ӈирэргэри ӈытогъат, каӈъовытычгын нэнинтыгъэн рынноԓьыӈӄачагты.
Коԓё ынӄэн натынпычетын, тымъёԓӄыԓ-ым яаԓейпы гантосӄычатԓен.
Йъэԓыги ытри тымнэнат.
Ынӄъом рыԓыпԓятъё эргатык эквэтгъи.
Ынйивыт ынин чит тэргысӄэвыԓьыт рырынгиивнинэт, рымӈыԓявнэнат.
Гагтыкоргавԓенат.
Нэннэтэ наԓпынрыгъан, ынӄъом яраӈӄачагты эквэтгъи.
Пыкирык, ԓьунин ынин яраӈы, эвын амран.
Ынык пэԓяткоԓьын ӄԓявыԓ гаԓыматԓен.
Ваԓёмкы етыԓьын, ԓымыԓьын ӈавъанэты гивԓин:
Вынэ ӄытаӈавэръэпытык-ым ынкъам ӄыӄэмэтгыткы.
Аʼмын-ым вытрэԓӄатгъат.
Вытрэԓӄырэԓ рэӄэ нэнатыёгъан.
Ӄԓявыԓя тыӈивынин янор эвынӈэв.
Аʼмын-ым ӈан уӄӄэмӈынрыԓьын эквэтгъи пыкэрыԓьэты.
Ятыԓьэты ӈавысӄатэты пынԓёгъэ:
Мэӈин?
Вай-ым гым.
Како аʼмын гэпкиригыт?
Вынэ вай тытэӄэмэӈгыт.
Э-эй!
Ӄэмэӈы ръыԓинин, наӄам коԓё таӈӄаӈокэтԓьан, ԓыгэн-ым йыӄӄай.
Раԓкотваԓьа-ым уӄӄэм роԓвыё ӄэпԓюсӄыченнин, ӈэвысӄэт таӈамвытрэԓӄо рытчынин, ымыԓьэты гаԓьоԓӄыԓма.
Гынтаврагтыгъэ, мачеԓкэты ԓыԓет мытӄэ.
Ӄԓявыԓя ӄоԓ нэмэ ивнин:
Китаӄун гынръам!
Аʼмын тытэӈэт-ым!
Пытӄыԓым-ым гыым.
Гинээн гым ринэнрэӄэквъэ!
Аʼтав-ым уӄӄэмэнԓьэтэтгъи.
Раԓкойпы пынԓёгъэ:
Мэӈин?
Гым-ым вай.
Э-эй.
Вай тыӄэмэрэтгыт.
Ынӄъом айыԓгытагнык ръыԓинин уӄӄэм.
Пиринин, ӈэвысӄэт-ым мынгэпы аʼрэнэн, ивнин:
Кынмаԓ мынӄамэтвамык!
Ынӄэн ӈэвысӄэт ӈэвъэну ԓыгиин.
Ытръэч.
Кэнэӄучинэ ыʼтвыӄэй тэйкынин, ынӄоръым ыʼтвыткугъи.
Мэмыԓӄай пиврэԓьын тымнэн.
Пыгпыгӄаё тэйкынин мэмыԓнаԓгын.
Тыттупԓыткук-ым иʼнныпъик йыпаннэн.
Йигйиг-ым ынкъам понтат ыʼтвычыку ёнэнат.
Ынӄо нэмэ эквэтгъи.
Ӈоонкы ыʼтвэпы ӈыпэк, ԓьунин аакайӈын нотасӄычыкойпы ӄэргатыԓьын.
Понтат ынкъам йигйит пирининэт ынкъам ынкыри ӄытгъи.
Аакайӈыԓьыт нинэрӄинэт.
Ԓюур ынӄоры ӄолейӈын:
Какомэй нэмэ ԓым Кэнэӄучинэ гымнин пэчыгэченвыӄай ԓьунин!
Ӄэнаԓпынрыгэ!
Э-эй!
Вынэ мэнагтатык - къатчагэ!
Коԓё ыʼтвэты кытгынтатгъэ.
Иʼнныпъи пиринин, кытгъи:
Вай-вай, ӄэймитгын!
Мынгыԓгийӈын аагчыкойпы рувнин.
Кэнэӄучинэ-ым ынӄэн аны тэгрынин.
Пыгпыгӄай-ым ранӈавнэн, ӄоԓ-ым ынраӄ пыгпыгэты коԓё ныӄыԓгиԓюӄин:
Ооой!
Аны ӈан пыгпыг!
Коԓё аны пыгпыг!
Ԓюур ӈоонӄо нотасӄэпы пиврэгъи, ыныгрэн каԓьайӈэн мынгыԓгын.
Вынэ Кэнэӄучинэ мынгылгийӈын пэнрынэн.
Эвыр нэнайъоӈӈоӄэн-ым - нанӈатӄэн, ынӄо нэмэ ныпиврэӄин, ӄынвэр тыԓейыӄунтэтэ, пэтԓе эʼми эвытрыкэ нъэԓгъи.
Ынӄъом Кэнэӄучинэ ӄыԓеграӄай ԓьунин, ынкы нытԓепӄин.
Эвын ынкы ынпыӈэвӄэй таӈамынан нырэԓӄыпатӄэн '.
ԓгэ.
Ынпыӈэвӄэе ытԓён ԓьунин:
Кыкэ вай Кэнэӄучи?
Ии.
Вынэ ӄырэги!
Рэсӄиквъи.
Аʼмын вынэ гымнин пысӄунинэгынритльын гэръэлин аны гаԓгэтъыԓыӈоԓен.
Таӈамыныкайпы чит вай ӄамэтваԓьэгым, коԓё иаʼм ԓыгэтъыԓыӈогъэ.
Энмэч-ым нагтыӈӈогым.
Мытԓыӈъоравэтԓьата нарагтыгым, рывинрэ нэрэнԓьэтэтгым.
А-а?
- очыткома вай нэнарэрӄэн Кэнэӄучи.
Итчуттуут выквэпойгывытрын эйминнин, нивӄин:
Эԓымӈэ нарагтыгыт?
Вынэ вай нарагтыгым!
Ӄун-ым энмэч нагтыӈӈогым,- нивӄин кэԓьэнпыӈэв (ӄытԓыги кэԓьэнпыӈэв!
).
Этэнмык кыпԓынэн ынпыӈэвӄэй, нэԓгыгыԓгытвынин, торыггтыё гыԓгын йымнэн, аʼмын-ым ԓяԓгырэԓӄатыӈогъэ.
Ԓюур ӄэгԓынангэт мытԓыӈыргарэ оʼравэтԓьат рэгъэт.
Аʼмын-ым еттык!
Вынэ мытъенмык!
Аʼтав-ым мытыгтыгыт!
Вынэ мыетык аʼтав.
Вынэ-ым Кэнэӄучинэ ынӈин рыннин райыӈӄэн.
Эʼптэ вынэ мынынчикугъэн ынӄэн ӄԓявыԓ!
Тырэпириӈын-ым, тыранатвыӈын - аны ӄыпиричигыткы Кэнэӄучиӄэй!
Ӄытэнъивӈычитгыткы, ӄынчыпъыткуквыткы!
Коԓё вынэ ивкэ эӄыԓпэ!
Ӈанӄо аны ӄытаӈпаԓёмтэԓыркынэтык!
Э-эй!
Чоттагын ӄыԓгэнынԓыръоквыткы, таӈымыԓьо мыӈигрэп ӄыяагыткы!
(Ӄытԓыги нинэрэйгуԓенӈыӄинэт Кэнэӄучинэ грэпти).
Ытръэчтэгын яапԓыткок-ым ӄиниквытык.
Вай ытръэч мытъяаркын!
юрэӄ энмэч трэнрэӄэвӈын Кэнэӄучи.
Аʼмын-ым коԓё!
Янор-ым ӄутырык мынгэпы ӈаԓгыԓ нэймитын, ӄутырык-ым ӄаптэйпы упынъыԓитэ нэнэквэтэвын.
Тыԓянвык мытԓынча рынвэԓятъёԓӄыԓ.
Рывэԓынвык ныгитэйвыӄин, нымӈыԓёкэн:
Гэрэӄигыт иаʼм гитчетигыт?
Вынэ эӄуԓикэ!
Амӈыԓёԓьатка!
Тэӈэмринъэнӈэ, иӈӄун Кэнэӄучи миӈкыри мынтыгъэн, ынӈэ энамӈыԓёйвыка!
Нэмэ нынэквэтэвӄин.
Нэмэ нывиԓык нымныԓёӄэнат:
Ыʼмӈотъамын иаʼм гэԓгитчетигыт?
Авэтываӄ нитчигыт.
Эвыр ринъэтэнӈык - ԓыгэн амӈыԓёԓьатка, ӄыԓеркынитык!
Нэныпкирэтгъэн, рэгъэт.
Эвын ӈаан пыгпыг ныпӄин каԓьайӈык, гынмыԓкин ӄыԓгиԓюу ԓынъё.
Кэнэӄучинэ ивнинэт:
Аʼтав-ым аны тытръэчыткуркын.
Чоттагын ӄыԓгэнынԓыръоквыткы.
Ынӄоры таӈымъяата ӄынтыгыткы мыӈигрэп.
Мыӈэпԓыткоӈӈок ӄиниквытык!
Ии.
Ӄэгԓынангэт чоттагын наԓгэнынԓыръовын, таӈымыԓьо мыӈигрэп наяагъан.
Ӄутти мыӈэма, Кэнэӄучинэ каԓьайӈын таӈынмынэн пыгпыга.
Пыгпыгӄай рычымӄэннин, ынпыӈэвин нэԓгын йыннин, пыгпыг ёнэн.
Ԓюур нивын:
Вай ытръэч, ымъяата мыӈигрэп!
Нэԓгыкэй ынпыӈэвин ырыкагты ринтынин:
Вай Кэнэӄучи ӄыпиричитгыткы!
Аны напэнрыгъан нэԓгыӄэй, нэтиӈучитгъэн, нэтэнъивӈычитын.
Виин ынӄэн Кэнэӄучи гантоԓен, эӄыԓпэ ыʼтвэты, аны ынӄо гэԓеԓин.
Ӄутырык-ым нэнчыпъыткувын ынпыӈэвӄэйин нэԓгыӄэй.
Ԓюур ынӄо нэԓьугъэн эквэтыԓьын, напэнрыгъан, нэркыԓеԓьэтын!
Мэ-э!
Ӄыгитэ ипэ ӈаан Кэнэӄучи эквэтгъи!
Нэркыԓеԓьэтын.
Эчги найъоӈӈогъан-ым иквъи:
Нутэсӄигыт!
Вай Кэнэӄучи нанмыркын!
Нутэсӄигыт!
Ӄывэнтыги, тэӈиԓгытэнуйгэ тыраԓпынрыгыт!
Нутэсӄын ааӈӄатгъэ, ынкы рыԓгъэ - ԓыгэнэвыт нутэсӄын ымӈытатгъэ.
Каԓьайӈа ыʼмӈычвына ытръэч нутэсӄын нэвэгыԓкуйвыгъэн.
Ԓывавык пэԓӄынтэтгъэт.
Кэнэӄучи-ым ԓыгэнэвыр нэмэ ӈытогъэ ынкъам пытӄэквэтгъи.
Нэмэ гынрырэтыԓьэ нэԓьугъэн:
Во-ок!
Вок!
Во-ок!
Вай Кэнэӄучи рагтыркын!
Ӈытогъэ!
Нэмэ ръэтгыпгъат.
Эчги найъоӈногъан-ым, иквъи:
Вынэ вай Кэнэӄучи нанмыркын!
Нутэсӄигыт!
Ӄывэнтыги, ынан тэнтуртэнуйгэ тыраԓпынрыгыт.
Эвыт вэнтыгъи.
Нэмэ уйӈэ вагъат каԓьайӈыт:
Кита аны мынатчымык Канаӄочейпы!
Ик.
Апаӄатԓыткоръогъат, мытив атчыгъат, нотасӄычыкойпы-ым ԓюур Кэнэӄучи:
И-и-и!
Ӄыгитъэм атчыԓьыт!
Эв ынӈин натчыӄэнат?
Ръэгъэт ынръам апаӄатԓыткоръогъат?
Ӄотчагъат, иквъэт:
Кэнэӄучи!
Ӄынтогэ!
Рэӄу-ым?
Ӄымэԓ мыӈитэ мыныԓпынрыгыт!
Вэнык энаԓпынрытык!
Энмэч гымнан тургин мыӈэвагыргын гэпириԓин!
Аны ӄынтогэ, Кэнэӄучи!
Ӄымэԓ ынан ӄэӈэӈытвиги!
Энмэч эӈэӈыԓьигым.
Вэԓюгъэт, рагтычагъат.
Ԓыгэн эвыр ӈытогъэ, ыʼтвэты пыкэрыӈок ныӄуԓиԓьэтӄин:
Воо-вок!
Уйӈэ ватык!
Энапэԓятык!
Ӄутти нэмэ пэнрыткогъат, наркыԓяԓьыпэнрыгъан.
Ы’твык ӈэԓӄиквъи, ытръэч киткит нэвэгыԓкугъэн ыʼтвъэт, аʼрэк наԓвавын.
Каԓьайӈыт уйӈэ рыннинэт.
Ярак пыкиргъи.
Аны мыӈигъи!
Мыӈигрэпымкын гаяаԓен.
Гинэнинтыткуԓин: имтэнуйгын ынкъам тэнуйгын нотасӄэты йыԓнин, чеӈэт, энатвато гэԓгыԓинэт.
Ытръэч.
Ӄоԓ гэӈэвъэнэ нытваӄэн.
Уйӈэ эӈинӄэйкэ гатваԓенат.
Ырык рээн ытръэч ытԓывъёкай гатваԓен, ӄԓявыԓен ытԓывэ.
Ынйивӈэв-ым коԓё ныԓгинытэрмэчьыӈӄин, ынйив-ым ныԓгинытэӈӄин.
Оккой, ыныкит ынйив нивиниӄин, ымъыԓёӈэт ӈинӄэй ныгытъэтӄин.
Ыныкит нинэԓьуӄин ӈэвъэнэ рагтытыԓяԓьын ыʼвэкуч, ӈинӄэй ыпаԓга нэнаӈӄаӈойпатъевыӄэн.
Титэ-ым пыкирыԓьын нэнаӄамэнтоӄэн, ԓыгэн ынйивык ыʼттъыёԓ ӈинӄэй нымынгынтоӄэн, ныӄамэпэнрыӄэн.
Ӄынвэр ыʼвэӄучитэ ӈэвъэн эвыӈонэн:
Ӄэйвэ гымык эмиче нэнаӈӄамэтвавэгыт, иаʼм оʼптыма гытъыԓьын?
Чинит-ым мытив ԓьуркын: еп ымы эӄэӈувтывэкыԓьин йъоркын, ныԓгэӄамэтваԓьатӄэн.
Тэвиминӈэ ӄоԓ итгъи ныкитэ ӈытогъэ, аӈӄачормэты ӄытгъи.
Аӈӄачормык ырытӄэй тэйкынин, ымы рыннокон тэйкынин, ԓыгэн тэйкыпԓыткунэӈу рырыткувнин.
Ԓыгэн ирыԓьын рынноко нинэркыԓеӄин.
Миӈкы нирӄин - нэнайъоӄэн.
Таӈамынӄэн тэнмычьо тыԓек.
Аны коԓё гэԓеԓин.
Ӄынвэр ӄоԓ итгъи рыннокоӄай кэтэмрэнмыгиӈкы иргъи.
Тиӈур-ым ынкъам рыннокоӄай ранмычыӈкы ратчыӈаннэнат.
Наӄам ӄэԓюӄ гэԓгигытъэвԓин.
Рэсӄиквъи.
Амран.
Увикук ынкы йыныткынык ганвакъовԓен, ӄорааръата йыръыԓьын.
Чимгъугъи:
Аʼмын ивкэ мыӄамэтвагъак.
Опопы мачынан мыӄамэтвагъак, чеӈэт мывъигъэк.
Ӄоԓ эры йытонэн ынкъам чымӄык аръапаԓгын - рунинэт.
Ӄэмипԓыткук ёроӈы тытԓёмнэн - ԓыгэн ынкэчыкун йыӄӄай, мэчичьу ээкэԓьын.
Наӄам амрон.
Ӈирэӄ рийитъэвнэԓгыт рывиривнинэт, айкоԓятгъэ, ӄоԓ-ым иниргиӈу ԓыгиин, атчьатгъэ.
Гаԓявтыма иниргиӈэтгъи.
Мэԓйыԓӄыԓьын энмэч, титэ ваԓёмнэн ӈэвысӄэтин ӄуԓиӄуԓ:
У-у-у!
Како ынръаӄ ярачыкон коԓё гараӄыткэԓен?
Како мэй кукэйыръын ымы мэԓемчымӄык?
Ымы аръапаԓгын чымӄык уйнэ!
Ытԓён вай ръэнут?
Мэӈин гаӄамэтваԓен?
Пынԓёԓьанма анӈэн рычимгъувнин, рэсӄиквъи.
Ԓьунин йыԓӄыԓьын.
Чьогыргын рыгыргоԓявнэн, иниргиӈытвынин.
Йыԓӄыԓьын:
Инэнрэӄэвыркын?
А?
Инэнрэӄэвыркын аны йыԓӄыԓьигым?
Мэ!
Эви гыт?
Гыт ынӄэн гаӄамэтвайгыт?
Эвъам мачынан вынэ ӄыӄамэтвагэ!
Энмэч ӄээӄын ԓыгэн!
Ӄыгъекви, ӄывакъогэ!
Кыеквъи, вакъота аакаӈӄачагты ръыԓигъи.
Ԓюур ӈэвысӄэт иквъи:
Аны вай ныӄамэтвагъан-ым!
Ԓюур чьогыргэпы ынангъо ӄэмэӈы рыԓгъэ, эръэтэ ынкъам ыпаԓга йыръыԓьын.
Эминичгытэ ванэван ныӄамэтвагъан рэмкыԓьын.
Аны ӄыӄамэтвагэ!
Этԓы.
Восӄыгэӈэты ӄытгъи ынӄэн ӈэвысӄэт.
Ԓюур ынӄо ыʼмӄъэӄыръугъи.
Рэмкыԓьэ ивнин:
Нырэӄуйгыт?
Ӈутку аны ӄыӄамэтвагэ!
Этԓы аны!
Энмэч гаӄамэтвайгым!
(Ынӈэ-ым панэна нырэӄуӄин).
Таӈамӄынэргатык ынӄэн ӈэвысӄэт нынутэгчиӄин.
Пыкирык-ым нивӄин:
Э-э-эй!
Како гымнин нотагчеян йыӄэтгъи!
Ӄун мынӄамэтвамык-ым, пэӈъивэтыркын!
Гинээн игыт йыӄэтгъи - мынӄамэтвамык.
Тыԓгигытъэтыркын эʼтки, этъым гыт нэмыӄэй?
Иаʼм аӄамэтвакыԓьэгыт?
(Яӈагты): Аны вай гытъэтыркын!
Нэмэ пэнинэт микынэ нинэнъыԓиӄинэт, мэчичьу ныӄэвъячатӄэнат, оʼптыма торыгтоёттэ ывэкокайпы.
Ныӄамэтваӄэн, ӈэвысӄэт-ым нэмэ восӄыгэнэты ныԓӄытӄин, нэмэ ынкы нъымӄъэӄыръуӄин!
(Ӄытԓыги рай кэԓьэӈэв миӈкри нынутэгчиӄин, миӈкы нинэԓьуӄинэт нэнэнэт - ниниткэӄинэт тэйӈэтԓыӄыԓю!
Оккой!
)
Коԓ рыннин нотагчеӈӈок о’равэтԓьан ивнин кэԓьэнпыӈэвэ:
Гымык эмиче вэты ынӈэ яӈаӈӄач аёпатка!
Ынкъам ээккин пэԓӄыпэԓ ынӈэ ээкэк рымагтэты энинтыкэ.
Ии.
Нутэгчигъи.
Рэмкыԓьын нычимгъуӄин: Ынанийъам ръотавнэнат ынӈин этгыргыт?
Ынӄо яӈагты ӄытгъи: ӄытԓыги ынкы ӈаԓвыԓьийӈын нынатчыӈатытваӄэн, коԓеяӈаӈӄач-ым - аны пэтыыʼттъымԓявыт!
Пэнинэмиԓ рыныманнэн яӈаӈы.
Нэмэ чимгъугъи:
Ӄытԓыги ынӄэн ынӈин.
Аʼмын-ым иаʼм ръотавнэн ээк?
Пэԓӄыпэԓ ээккин рымагтэты ринтынин.
Ԓюур ынӄо:
И-икык-ка-а!
Ёпаннэн.
Эвын ынкы ныԓгиныгтиӈӄин оʼравэтԓьаӈавысӄат нытваӄэн.
Ӄырымэн кэԓы.
Ивнин:
Эты вай мыйъогыт?
Мыетык?
Вынэ ынӈэ!
Нэрэйитъэтгыт!
Ынкы ӄытваркын, нэрэԓьугыт етыԓьигыт!
Мачынан!
Вэнԓыги тыетыркын!
Рымӈыԓявнэн чама нинъэйвынин ӄԓявыԓ ӈэвысӄэтэ:
Ӄоԓ йъиԓгын гаԓяк кэԓьэӈэвин рай уʼвэӄуч рэетгъэ.
Ытръэчтэгын ытԓён майӈъаԓявыԓ.
Ԓыгэн ӈоонко ытръэч тъэче рэвэӄэтгъэ - рэпкиргъэ.
Ӄыԓгэркыпчевыгынат ытри гынан, ԓыгэн ымыԓьо!
Ии, тыраркыпчевыӈынат!
Ынӈэ айыԓгавка!
Кэԓьэӈэв ятыӈок, ӄԓявыԓ панэнагты ӄытгъи.
Пыкирыԓьын нэмэ иквъи:
Эʼ-э-эй!
Эʼтки аʼм нотагчеян гымнин ԓыгийыӄэтгъи!
Эмытъэт-ым ӄыпаагэ нутэгчиԓьэтык.
Аʼтавйыӄата нотагчеян.
Ӄоныры ытԓён ныръарэрэгыт амӄынъычо нутэк?
Авъеткынка.
Ԓыгэн пэнинэмиԓ.
Ӈэвысӄэт-ым, ээкэк рымагты ваԓьын, рамкыԓьэпы наӈӄатгъэ.
Пэтԓе аккантогъэ.
Ӄԓявыԓя ымы мимъэуттыӄэй увикик ӄача нинэгйипӄин.
Ӄэгԓынангэт, йъиԓгининик йъииӄык пыкирэ ныԓеӄин ӄԓявыԓчыӈын, пыкэрыӈок тыԓемӄытвитэ итыкэвын.
Рэсӄивыԓьын ынӈинуттыӄэе кыпчевынэн, ԓыгэн гынэнӈавъанма гуткучитԓин.
Эʼӄэквъи каԓьаӄԓявыԓ, миӈкыри гынтэквъи.
Ӈытонаӈо ынӄэн пэнрынэн ӈэвъэн - кэԓы.
Аны гэнйигычгэвԓин, тэԓвэничичевэ.
Эчги йыԓӄэтгъи кэԓьэӈэв, ээкэк рымагты ваԓьын йъонэн.
Ӄытԓыги энмэн ӈирэӄ ӈинӄэгти гагтоԓенат.
Ивнин:
Вынэ мынрагтымык!
Ии!
Ӈаԓвыԓьийӈын ԓыгэн ченԓеӄэйык ёнэн, гэнымӄытвэтԓин эӈэӈыԓьэ.
Ӄорамэч мэйӈэԓьыӄэй яраӈы ӈэвъэнйыръэ ӄонайгыргык ёнэн.
Эквэтгъэт.
Ӄытԓыги вай катамырыгтыԓянвык нытваӄэнат ынйивыт.
Ынкы чымче рэвиквъэт, тараӈгъат.
Яраӄай ԓыгэн рытриԓнин - эвын яраԓгийӈын, чеӈыԓ нанаԓянтатын- аʼмын аны ӈаԓвыԓьийӈын!
Ыргин ӈинӄэгти эвын ӈоонко гаԓяйвыӈӈоԓенат.
Ынӄэнырык нэԓьугъэн ынпыначгыӄай, ратагнык тэминӈэтыԓьын.
Ынпыначгыӄай пынԓёгъэ:
Мэӈӄокэнаторэ ынръам?
Ӈутку чымче нытваморэ?
Мэӈин-ым тургин ытԓыгын?
Натвыгъан.
Ка-а-ако мэй!
Вынэ ӄиквыткы, рай мытԓьунэт ынпыначгыӄай ынкъам ынпыӈэвӄэй.
Рагтык пыӈытэԓгъат.
Ук-како ынӄэн ынйив.
Вынэ мынӄаанмат ынкъам ӄыԓгувиԓьэтги!
Ӈинӄэе-ым ыʼнъэйӈэвынэт - ныгтыӄамэтванат.
Э-э-й.
Ӄоранматгъат.
Увиԓьэтгъэт.
Увипԓыткук ӈэвъэн ивнин:
Ымы эʼԓемкыт ӄыпатгынат, ӄыԓгэгтыпатгынат.
Ии.
Эʼԓемкыт янра йыпэйгут рыннинэт.
Янра таӈамӈырвыянва йыръыԓьын кукэӈы гантэнмавԓен.
Етъа нъэԓыпԓыткук ӈинӄэгти ивнинэт:
Нэнэӄэгти!
Аʼмын-ым ӄыгтыгыткы ынпыначгыӄагтэ!
Ӄыӄэмиэʼйӈэквыткы!
Э-э-й!
Нагтынат.
Ынпыначгыт нивынэт:
Ӄыӄамэтвасӄэквытык, нъэйӈэвыркынитык!
Э-э-й!
Ынйив ӄлявыля айколяннэн тэнтурнэлгэ, ӄол-ым ивнин:
Гыт-ым итык ынӈэ айколяткынык авакъока!
Ынӄэн эмынйивин ваны!
Вэтчата ынкы ынпыӈэв.
Ӈэвъэн авынральа ивнин:
Ӄынӄамэтваквын ынйив!
Ӄол-ым эмъэлемкэ ӄылпынрыгын!
Вэлер ынӄэн тэкичгын!
Йъарат-ым ӈан гым ырык вама, титэ ынйив нивиниӄин, коԓё ныгытъэтигым, ванэван ынйивӈэвэ нэнаӈӄамэтвавын!
Вытку ынйив пыкэрыӈок нэнанмытӄынӄаӈойпатъевыӄэн, нинъыръунтыӄин, энмэн вай рыпэт ӄэӈутӄыльуйгым эмгытлитэ!
Вынэ гыт игыт э’птэ ӄыраӈырванӈыгэ!
Ынкы мэчынкы вэтчата ӄыӄамэтваркын!
Ынӈин гатваленат.
Ытръэч.
Гачакэтта нытваӄэн ӄԓявыԓ.
Чакыгэт ынпыӈ ынык ваԓьын.
Ӄуԓинымык-ым вай гатваԓен ӄԓикъэнӄэӈэвысӄэт.
Ытԓеӈи чакэтта ивнин:
Аʼмын аны рай ӄынвэр нэрэԓгыӈын ӈэвысӄэт, кита виин гым мыӈээʼвйисӄивык.
Эвыр вынэ,- очнэн чакэтта.
Эченур-ым гыт ынӈэ атымӈъатчака.
Ӄырэрмэтвиӈыркын: гымнин пэӈкон ынкъам эмтэквыԓгын кытвыԓ ӄрэтчыӈыркынэт.
Ии, - ԓыгэн вэтгыры ытԓеӈи.
Аʼмын-ым акватыӈок ынӈинӈэвысӄэтэ тэйкынинэт рэпаԓгэръын ынкъам рэпаԓгыӄонагтэ.
Тимтигнинэт-ым - эквэтгъи.
Ынръам аʼкэнмын йъонэн, ытръэч эмгынунык мъэпэтвэсӄыԓьыӄэй, ӈэнри пиӈкугъи.
Кэӈунэӈ ынкы рымнин.
Кытэӄэй тъирэгъи.
Кыевкы ынӄо пиӈкугъи.
кынныԓьын вээмӄэй.
Ӈыроӄ ынныт черунинэт ынӄъом ӄуԓгытвынинэт.
Ынныгыԓгыт йыннинэт, ынӄъом йыпаннэн ԓьуԓӄыԓык, ӄутти-ым ԓиԓину йымнэнат.
Ымыйпа ымы рэпаԓгэръын ынкъам рэпаԓгыӄонагтэ.
Аʼмын аны эʼквырга-ым аʼнӄагыргын ымы гитэк ынӄэн ӄлявыԓ - ипъэм ӈэвысӄэт.
Вытрэтгъэт ярат.
Ынӈэнрак рыпэт мынгыткэн ӈэвынъюльыт нъатчаӄэнат.
Пыкирыԓьын ӄутырык тэнӈу ныԓгыӄин, ӄоныры ӄоԓ-ым ыпыԓӄыԓе нъэԓыпыткуӄин.
Ынан ымы мэмыԓен пэвэԓ гэӈрыԓин.
Аʼмын-ым вай гэпкитԓин.
Намӈыԓён:
Какомэй ԓымъым гыт нырэӄигыт?
Вынэ тыӈэвынъюсӄивык!
Ынӈъэм вай эвыр ръэӄэйык нъигнэтӄин.
Катамтытԓык-ым ӄача ӈэвыскэтин ытԓыгын нытэминӈэтӄин.
Пынԓёнэн турыпкитльэн:
Како гыт мэнӄокэнайгыт?
Ӈоон рамкэпы.
Эʼмъим ӈот ӈуткэкин ӄԓикъэнӄэӈэв?
Тыӈэвынъюсӄивык!
Ытԓыгын ытръэч тэнӈэквъи: ынӈатаԓ аʼӄапэраӄԓявыԓ гитэтэ!
Вуԓӄытвигъи.
Ԓыгэн чоттагнык ӈэвынъюԓьымкын ныйыԓӄатчаӄэн.
Ӄоԓ ӈэвынъюԓьын иквъи:
Гинээн ынан ӄырым ныматанэн!
Чамъам, - ӈирэӄэв татԓыӈыткогъэ.
Ӈэвысӄэт ӈэвынъюгиԓиԓьын тытԓык ӄача атчьатгъэ.
Эвын ныкитэ рыёё ӈэвысӄэт ыттыннамгогъэ.
Коԓё ӄэԓюӄ йыӄӄай, нытаӈпэраӄэн!
Гаԓятыԓяԓьын ыныгъегэ эръоԓгэпы эʼвэйминнин.
Аръаԓя ӈытык тэвмэтэквъи.
Эʼвэймит гыткат нэрмэӄинэт!
Ӄынвэр ӈэвысӄэт паагъэ камаграк, нывиԓгъи, ивнин аʼрэткоԓьын:
Вынэ инэԓгыгъи, энмэч мынрэмык!
Аʼмын-ым ынныӄуԓгыт йытыткуйвынинэт - коԓё ынӈатаԓ таӈпэраӄԓявыԓ, рыпэт ӈэвысӄэт гиничгытԓин.
Мынгэпы пиринин ӄԓявыԓ, ачыгнэн:
Мынытԓымык!
Ёрочыко ӈэвысӄэтэ нинивӄин ӈэвынъюԓьын:
Ӄыкэттывагэ, мынатчьанмык!
Ӄэԓюӄ-ым рэмкыԓьын аʼӄакэттываӈ - ӈэвысӄэт, ԓёԓьоԓьын, нъэнӄэтӄин, ныкытгыԓгавӄэн:
Янот чакыгэт мынымӈыԓявысӄэвын, пэгчиӈэтыркын!
Ынан ӈыроча трэткивы-ым - трэетгъэ.
Янор ытԓён рымӈыԓявъёԓӄыԓ, ынпыӈэв.
Чама коныры нымнымык эвын этԓы мыкэттывагъак, ӄэйвэԓым ныткивигым.
Вытку, рымӈыԓявыпԓыткок, эвыр траԓгыӈӈогыт-ым, вытку ынкы тракэттывагъа!
Ӄэԓюӄ-ым ынӈин атчьатгъат.
Эргатык-ым ӈэвысӄэт янрачемгъогъэ, ӈэвынъюԓьыт ивнинэт:
Китаӄун-ым мынрачвыгмык!
Вынэ китаӄун!
Рачвыӈчагъат.
Рыров ԓиԓиԓетыԓьын ӈэгны накаврагъан.
Ымрарачвыӈа.
Ынӄэн ӈирэргэри энмэч ӈайкаврагъат, наӄам ӈэвынъюԓьыт-ым еп чымче ярак нытваӄэнат.
Эвын ӈайкаврапԓыткок, оʼраӈанко тыԓик ӈэвъэнԓыӄыԓ ивнин:
Вынэ тыӄэвъяӈӈок ынӈин йыӄэԓьу рачвыӈкы.
Ӄэйвэ гынан ытръэчтэгын яаркын?
Эʼтки ӄэвъягыргын - ӄытръэчыткуги!
Вынэ ытръэчтэгын тыяаркын,- нытатԓыӈыткоӄэн ӈэвысӄэт.
- Китаӄун гыт ӄыпкирги!
Ԓыгэнэвыр ӈэвысӄэт гачасӄэвнэн.
Аръаԓя оʼптыгынмыяп гэпкитԓин, титэ ӈэвысӄэт пыкиргъи.
Ынӄэн ԓьук ӄутти ӈэвынъюԓьыт паԓкынтатчагъат.
Пыкиринэӈу уʼвэӄучиԓӄыԓ ивнин:
Китаӄун ӄынвириквын ӄэпыԓ, майыткынык ваԓьын, митъэԓыги аръаԓя ынӄэн гыргоԓ!
Пиӈкугъи, эвыр рывиривнин.
Ӈэвысӄэтэ нэмэ ачыгнэн рыԓынво.
Кытгыԓгаквъэ пэнинэмиԓ.
Ӄутти ӈэвынъюԓьыт вэннэтэ чама эӄинэ нивӄинэт:
Ыʼмӈъам ӄэйвэ эты ӄԓявыԓ?
Иаʼм ныӈавывъентоӄэн.
Эргатык вынэ мынъачачеӈӄатченмык!
Эргатык инъэ нанымӈыԓявын:
Энмэн рай нъачачеӈӄатчетӄэнат!
Ӄутынэ эӄыԓпэ эмԓытыёнэн мэмыԓен пэвэԓӄэй.
Ӈытогъэ.
Аʼмын-ым рэмкын нъэчеӄин!
Ыʼръэ ытԓён рэтԓёгъэ, пэвэԓӄэй кытаймэннэн, мимыԓ чегӈоонко иргъи.
Нэмэ уйӈэ рыннинэт тумгыт!
Нэмэ ӈэвысӄэтэ ачыгнэн:
Аны мынрэсӄивмык!
Ратан мытԓёчетык!
Мынйыԓӄэнмык.
Нэмэ ӄоԓ нивӄин:
Тивыркынигыт-ым: эргатык ынан тырарагтыгъа-ым, ӈыроча кивык, трэетгъэ.
Ынӈатаԓ ынкы ӄонпыӈ чеэкэй мытрэнъэԓгъэ.
Ӄытԓыги вай ытԓеӈи ярак.
Эргатык ӄэгԓын эквэтгъи.
Пыкиргъи ярак.
Ытԓеӈи ӄорак нытваӄэн.
Ымыԓьо пэӈконвыт чакэтта ёпаннэнат: ыныгпэӈконвык йъарымагты гэтчыԓинэт тэнмычьыт.
Ӈаԓвыԓьэпы пыкитԓьэн ытԓеӈи аʼмын-ым ивнин:
Етти!
Ии.
Эвын ытԓеӈи гэӄэрэмӄуԓивԓин.
Нымӈыԓятӄэн:
Итык-ым тыӈавтыӈык.
Ынӈатаԓ вынэ ӄыԓӄытги!
Гымнинэт эвиръыт ӄийпыгынат!
Гаройвавԓен ытԓенъюӄэй ынръам эмиче!
Эмъумэ гыткат ӄонагтэ йыпык нэнаԓвавӄэнат!
Коԓё гаӄԓявыԓятԓен - гэтымкычьынӈэԓин!
Чакыгэт нэмэ:
Ыʼмэн эвыр нэриквыт, гыт ӄырымэнайгыт!
ӄиквын.
Амкытаӈъаԓята оʼрарагтэты тыӄэрэмӄуԓивык!
Коԓё ныгагчавэгым!
Эвыр нэмэ нэриквыт: ӄырымэнайгыт!
Аʼмын-ым тынвиривын, - кэтъоркын?
ԓыгэн ынӈин ӄиквын.
Эквэтгъи ынӄэн ӄԓявыԓ ӈавынъёнвэты.
Ӄутти-ым ӄԓявыԓымкын пууръу акватчагъат.
Ӈэвысӄэтэ коргаво ԓыгнин:
Етти!
Ии.
Эвын ынӄэн куԓиӄуԓ ынин аԓван гэнъэтԓин.
Ӈэвыскэтэ гэтайвыӈӈонэн, ынӄо пынԓёнэн:
Иаʼм эԓвэӄуԓиквъи?
Рагтэты ӄун амкытаӈъаԓята аԓваӈ нъэԓгъи ӄуԓиӄуԓ.
Ыʼмӈан маԓӄырымэнайгыт?
Мытив-ым ӈан акватыӈок тиквыт - вай чакыгэт мэмивысӄивын.
Чама-ым мытив ӈэгти ԓеԓеԓпэраԓьыт мыткавранат кынмаԓ, ынкы тиквыт:
Ытръэч яаркын?
Эʼтки тыӄэвъяӈӈок!
Пыкирык-ым гынан иниквъи.
Ӈаанӄэн ӄэпыԓ ӄынвирив!
Ӄэйвэ?
Ынкъам тынвиривын.
Э-эй.
Таам-ым мынрэсӄивмык.
Рэсӄивык - рыԓгъат.
Ынкайпы-ым пэтԓе эвыр кымиӈэтгъэт.
Ԓыгэн эвыр рырагтаннэн ӈэвъэн.
Ярак ынтыёта ԓьунин ӄԓявыԓен чакыгэт.
Гитэйвынин, ӄынвэр пынԓёнэн:
Ытԓён мэԓгыт морыкайпы гэԓейвигыт?
Гым.
Эмивэ ӄун ӄынвэр ӄутырык нэрэԓгыӈын, наӄам ытԓеӈи ныӈыркыԓӄэн, ӄынвэр гым тыӈэвынъюсӄивык.
Эченур ынӈэ вэты мэкына энатвыка!
Тэнӈэквъэт, нытэӈычьэтӄинэт.
Ытръэч.
Энмэн.
Ганымытваԓенат тэԓенъеп ӄԓявыԓ ыннэӈэккэԓьын, наӄам ытԓён аръаԓя эӈэӈыԓьын.
Ӄоԓ итгъи ранымгэчеӈыӈогъэ, ытръэч ӈэвъэнэ нэнанъотавӄэн.
Ӄынвэр ӄоԓ рыннин тэмъюгнин ӈэвъэн.
Ивнин:
Кита мынымрэргъак, ынан игыр восӄычгатык тырэетгъэ.
Ӄынвэр эквэтгъи рамкэты, наӄам ынрамачгэвэгты.
Рэмкичиԓьын аръаԓя гагторатваԓен, ӄун рыпэт гэтгивиткуԓин нымнымык.
Ынӄэн ынин нымным, пыкэрынво ԓынъё, вэԓер ӈан ымыԓьо ымтъыԓя нитӄин.
Ӄԓявыԓ нымайӈычемгъотваӄэн.
Нивӄин:
Коԓё ыʼмӈан миӈкри митык, мытив-ым наӄам эӈэӈыԓьигым?
Ԓыгэн гамгарагты ныԓӄытӄин, эʼквырга таӈымтъыԓя нитӄинэт.
Эʼквырга-ым таӈымынмаԓявата раеквэкэн оʼравэтԓьан рыннин.
Амкоргава-ым нивын:
Аʼм вынэ игыт ӄырагтыгэ.
Ынанъаёк этаны мытрамайӈымынгыкватгыт.
Этыӄун-ым эʼнӄу рэԓгыӈынэт орвыт ынкъам чама ԓыгэн ынкэгйиткинэт мооӄаат?
Ивнинэт:
Аʼм вынэ тэӈынӈэ энамынгыквыка!
Ԓыгэн мачгымнан ынӈин тырарагтыгъа.
Вэнԓыги эʼнӄу ԓынъёт ԓывавнэнат пэԓяк: орвымкийӈын чама ымыӈ ԓыгэн орвыгъет наӄорагыркэгъан.
Моорэԓчыӈын ынык ярагты рымгутэтыԓевнин.
Наӄам ынин пысӄункымиӈын, еп ытԓён мэчтурэквэтык, кытԓыги гэвъиԓин.
Аны коԓё ытԓьата ытԓыгэты ынкы рэԓку ганъатчавԓен.
Наӄам таӈамынан ӈэвъэн ынкы гатваԓьатԓен, ванэван ыныкы киткит мэӈин ныԓӄытыркын.
Ԓюур мооԓьийӈын ԓьунин, наӄам ыннанъоравэтԓьаԓьын.
Энмэч нивӄин:
Ԓеӈытаӄ, каԓьамооԓьийӈын.
Наӄам гымнин ыʼвэӄуч тэԓенъэп въигъи, амъатав тэԓенъеп этааны нъыпкирын.
Ԓыгэн ынӈин нинэгитэӄин ярагты пыкитчыӄивыԓьын.
Ӄынвэр эвыр тэнтыԓеԓкыԓе рыннин тыԓягыргэпы.
Ытръэчтэгын ӈэвъэн гамайӈыкоргавԓен!
Ԓыгэнэвыр ӈэвъэнэ пэнрынэн пыкитԓьэн мууԓьын.
Оммачайпынэн.
Ивнин:
Ынӈатаԓ-ым таӈъотчой ныԓгиръэвъуйгыт?
Энмэч нивигым этаны въигъи, амъатав эʼми оʼтчоԓьын?
Ыʼвэӄучитэ татԓыгнэн:
Гым эʼтки нэмыӄэй торыкагты ныпэгчиӈэтигым.
Эʼквырга ӄэԓюӄ, миӈкри митгъэк: нымнымыт аʼткэвма нытваӄэнат!
Вытку мэԓеквъэт, ԓыгэнэвыр тыпэԓянат.
Ынӄо ԓыгэнэвыр ӈэвъэн пынԓёнэн:
Эʼми эӄэԓывэн кымиӈын акыԓгыпэнраткыԓьэн, чама аягнакыԓьэн?
Ӄэйвэ нымэԓӄин?
Ӈэвъэнэ татԓыгнэн:
Опопы таӈъораӈ миквыт: еп гыт мэчтурэквэтэ гэвъиԓин, ынкъам вай еп ынкы гыныкы нэнанъатчавэгым.
Ӄынвэр ынкы рэԓкучыку мэԓвиԓетыԓьын.
Ӄун энмэч гэтэӈвиԓетыпԓыткуԓин.
Ыʼвэӄучитэ ивнин:
Вынэ эӄыԓпэ ӄаат мынывъятынат!
Наԓгэнгагчыръовынат, навъятъейвынат.
Кыԓгытвэтыпԓыткук, ӈэвъэн ивнин:
Коԓё аʼмын тэӈытръэч кмиӈын, нэмэԓымӈэ амӄаԓмэты нытваморэ, авэтываӄ въигъи!
Ӈэвъэнэ ивнин:
Ӄун гыт таӈаморатвата нымнымык, ӄынвэр ынкы гаԓягъэ.
Ыʼвэӄучитэ ивнин:
Энмэч эӄыԓпэ мынрэсӄивмык.
Рыԓгъат ԓыгэнэвыр ёрочыкогты.
Энэргэӈчыкойпы аммынга нинэнмигчирэвӄин кмиӈын.
Мачтанӈавэты ӈэвъэн гитэнин, эвыр нэмыӄэй ӈэвъэн нырэмыннуӈӄин.
Ыʼвэӄучитэ ивнин:
Коԓё ыʼмӈан маԓӄэтэты вай ваԓьын, китаӄун ярар ӄинэйыԓги, вэԓер мытымӈэнвыргыргавыткогъан.
Йыԓнин ярар, ыʼвэӄуч эԓьоткоӈӈогъэ, ӄынвэрэвыр ԓыгэгаймаквъэ.
Авынъярарвыргыргатэты ԓюур вай таӈаярарвыргыргыка нъэԓгъи, иԓьуткуԓьын ӄытԓыги ганӈатԓен.
Рыпэт ӄунэче ӄиквъи анӈытвак, ӄынур въэтвак.
Ынӄоры ӄԓявыԓ ԓыԓепгъи, энмэн анӈынтогъэ.
Ивнин ӈэвъэн:
Ако, итык ӈоонко въирэмкык уйӈэ, ынӄо, въэрамкэпы тыетык, ынкы ԓьук тыԓвавын!
Ӈэвъэнэ татԓыгнэн:
Эвын-ым кытвыԓӄун миӈкыри тэԓвэвиԓетыԓьын, мэӈӄо ӄыԓӄыриргын, эвын чамъам мытрэнтыӈын!
Опопы ынкы раӄыԓӄыԓ, энмэч мынмайынԓягъан!
Ыʼвэӄуч очыткогъэ:
Эвын гымнан таԓваԓвава тырэнтыӈын, ӄырым мывысӄэвык!
Энмэч кита гымнинэт ытԓывъёт ӄъэйӈэквынэт, кита ыргынан ыʼнвинрэтгым, ытри наӄам чымче варкыт.
Рыпэт-ым ӈэвъэн нываԓёмӄэн эмчинъюргэ.
Эквэтгъи ӈэвъэн, ԓыгэн ытръэч рытэнма рыгъеватынвыԓӄаӈыгъет ныԓеӄин.
Ӄэгԓынангэт-ым ԓюур нымнымӄэй ԓьунин, ԓыгэн ӈэнри ӄытгъи.
Пыкиринэӈу ивнинэт:
Энмэн тури турыкынйивэ морыкы ӄытийгут нынтытури!
Ымын ԓёӈӄамэтвата ԓыгэн эквэтгъэт, яаԓятгъат ытԓывъёт.
Пыкиргъэт ярак.
Ԓыгэнэвыр пыкитԓьэт ӄԓявыԓя ытԓывъёт ивнинэт:
Китаӄун гымнин ынйив, майӈыӄоймарочыӈкы ваԓьын, ӄыгтыгыткы!
Эченур аӈӄак пыкэрыӈок авэтываӄ ӄиԓкымъетгытык!
Вэты ӄываԓёмгытык!
Митъэԓыги вытку рачыгайӄаврытканӈытык, вытку ынкы ӄытԓепгытык!
Ыныкит турытԓепэ рэԓьуӈыткы ӈоонко ръэнут ууйъыԓьын - ԓыгэн ынӄэн ӄыйъогыткы.
Ыныкит ынкы рэпкирӈытык, митъэԓыги ынӄо ынпыначгыӄай рантогъа.
Рэԓьуӈыткы митъэԓыги рыпэт вапырӄата ныӄэвъячатӄэн, ӄытԓыги ынӄэн гымнин ынйив.
Ынанъаё ынанчиӄай наратаӈымӈыԓёнтык.
Ԓыгэн нэрэнинъэйвынтык, ынраӄ ынан тургин оʼраӈанӄо тыԓягыргын ратвыгнэн!
Эквэтгъэт ӈирэӄ ытԓывъёт.
Ӄэгԓынангэт-ым ԓыгэн аӈӄак пыкэрыӈоӄайык ԓыгэн эвыр иԓкымъетгъэт.
Таӈгэмо нэԓгыгъэн ӄоймаеквэ, аӈӄаеквэ, мэмԓыеквэ эʼргыргын.
Ӄынвэр ԓюур чыгайӄаврыткатгъат, ԓыгэн эвыр ԓыԓепгъэт.
Ԓыгэн эвыр нэԓьун ууйъын, ынкэгйит вэтгыры тыԓегъэт.
Ӄынвэр эвын нэнэймэвын ууйъын, ӄытԓыги ярайӈын.
Гапкэрыӈӈоԓенат ярайӈык, нивӄинэт:
Наӄам вай эʼми ынпыначгыӄай, антока варкын?
Вэты пыкэрыӈогъат.
Ԓюур ӄэгԓынангэт ынпыначгыӄай ӈытогъэ.
Эвын-ым ӄэгԓынангэт вапырӄата ԓевыт ныӄэвъячатӄэн.
Ԓыгэн эвыр ивгъэт:
Ако, еттык!
Вынэ ӄырэсӄиквытык!
Ԓеӈытэӄ ынӄэн гымык ытԓывъёта нэнӈивытык?
Очыткогъат:
Катамӄэгԓынангэт, ынан нэнӈивымык.
Ԓыгэнэвыр ивнинэт ынпыначгыӄая:
Ако-о!
Ынраӄ ынӈин гитԓинэт!
Кмиӈэ гапэԓяԓенат.
Аԓымыӈ еп ԓёӈынымӈыԓява нэнтыгъэн, вачаӄ ԓыгэн эвыр гэчичевԓин.
Ынангъо тэнмавымгогъэ ынпыначгыӄай, ивнинэт рэмкыԓьыт:
Вынэ турыпкитԓьэтури ӄыӄамэтватык.
Ӄэмипԓыткук, ӄээӄын вак ивнинэт:
Аʼм вынэ аʼтав мынԓеркын!
Ымыԓьо эквэтгъэт.
Аӈӄак пыкирык ивнинэт:
Пэнинэмиԓ ӄиԓкымъетгытык - оʼраӈанӄо тыԓекинэмиԓ.
Ԓыгэнэвыр аӈӄак турыпкирэ, иԓкымъетгъэт тэӈпэнинэмиԓ - гэмо нэԓгыгъэн эʼргыргын.
Пыкиргъэт ынъеврак.
Яаԓятыԓьын ынпыначгыӄай рыԓенаӈо ёрок ярарпэрэгъэ, эԓьоткомгогъэ.
Авынэԓьоткома, ынпыначгын анӈатгъэ, ынӄо апԓёратвака эюгъи.
Ивнинэт:
Ӄэгԓынангэт, уйӈэ итык въиԓьырэмкык.
Ытԓя нивӄин:
А’м вынэ раӄыԓкыԓ, чама эʼтки мэнӈытэԓенъепкин, амъатав ымыӈ рыԓгытынпык гыԓгын мынвыентыгъэн!
Ӄынвэр чама виԓетгъи.
Эвын чамъам миӈкыри мытрэнтыӈын!
Иԓьуткуԓьэ ынпыначгыӄая ивнинэт:
Вынэ янот гэӈыръыкэвԓин трэԓӄырирӈын!
Ӄэԓьу вай мытэмъюнтык!
Въиԓьин ытԓыгын иквъи:
Коԓё ытръэч ынӈатаԓ ыныкит рэювкы мытрэԓгимэйӈыркурӈын!
Итыкэвын ымыԓьо гынин тэгъеӈу ԓынъёт етъаӈ варкыт.
Ынпыначгыӄая эвыр ымыԓьо тэгъеӈу ԓынъёт тывнэнат ынкъам рыетъаӈавыйгот рыннинэт.
Эпԓеэн миӈкыри ваԓьын пэрэёԓӄыԓ.
Ԓыгэн эвыр имыръэнут етъаӈ нэтчыгъэн.
Нэмэ эԓьоткоӈӈогъэ ынпыначгыӄай, нэмэ пэнинэмиԓ анӈатгъэ.
Ынраӄ-ым энмэн въэрамкытыԓянвыеквэ гэԓеԓин.
Ӄынвэр эвыр вусӄысӄын йъонэн, тэнвусӄымчыку тыԓяӈӈогъэ.
Авынтыԓяма ԓьунин аӈарпэраӄай - тэнтыԓенэймэвэ рыннин.
Ӄынвэрэвыр ԓыгэтаӈӄэргыԓӄык тыԓегъи, нотачгатгыргын ԓьунин.
Нотачгатгыргын ынканоԓгата ныԓеӄин.
Ԓюур ынӄэн ӄоԓейынрааʼкоткок ԓьунин, эвын ынкы нывакъотваӄэн вотытваԓьын.
Эʼйӈэвнин ынӄо.
Вотытваԓьа ивнин:
Оок какомэй, ынраӄ нырэӄигыт?
Гынтаквыргэгыт!
Ынпыначга татԓыгнэн:
Вынэ эвнэчеӈыттэткэ!
Гым вай эмчинъюргэ гыныкы нэнарэрэгым!
Вотытваԓьа татԓыгнэн:
Эʼтки вэчыӈ тынъэԓгъэк!
Эвын чамъам миӈкыри ринэнтыгъэ!
Ԓыгэн опопы ӄыԓеркын!
Гым ытръэч вай нинэрэнмэйӈэвӈыӄин амранмыӈа, ӄываԓёмыркын опопы ӄыԓеркын!
Ӄынвэр ымыԓьо наранмымык!
Ынпыначга вагыԓытваԓьын ӈиԓгыӄэй рырыткунин.
Ынӄоры-ым ӈиԓгыӄэе гырнин онмычыко нотачгатгыргычыко ваԓьын.
Ивнин:
Эӄыԓпэ ӄыпиригын ӈиԓгын ынкъам гынонрэчетгыпы ӄиԓгэтгын!
Ԓыгэн эвыр ӈиԓгэннин ӈиԓгын гынонрэчетгыпы, ынкъам ынпыначга тиӈунин, ынӄо пынԓёнэн:
Коԓё аʼмын ынӈатаԓ ӄэԓюӄ эмчинъюргэ гым гыныкагты энарэрыԓьэгым тымӈыԓёркын: микынэ ытԓён нотачгатгыргычыко гаёйгыт?
Ӄоԓ:
Ӄэԓюӄ гымнан гэмо тыԓгыгъэн.
Ынпыначгыӄай иквъи:
Эвыр гэмо рэԓгыӈын, микынэ нотачгатгыргычыко гэнъыԓийгыт - эвъим ынкъам мынԓеркын, ынан ярак тыранымӈыԓяквыт!
Эквэтгъэт.
Тыԓяма нинивӄин ынпыначгыӄая:
Ԓыгэн маԓьатав авынтааԓгыԓята ӄитыркын.
Ӄонпыӈ авынтааԓгыԓята нитӄин, ӄынвэрэвыр апԓёратвака нэмэ тааԓгыԓятгъэ.
Ынпыначгын ивнин:
Ӈотыӈ ръэнут ининигъи!
Ынпыначгыӄай мэрынрэ тааԓгыԓятгъэ, ивнин:
И-ик, вай-ым ытԓён кэԓы!
Этъым ынӄэн гынык нотачгатгыргычыко инэнъыԓиткуԓьын!
Ԓыгэн мынԓеркын пэнинэмиԓ, эченур вэты авынтааԓгыԓята ӄитыркын.
Нэмэ эквэтгъэт.
Пэнинэмиԓ авынтааԓгыԓята ӄоԓ нитӄин.
Ӄынвэрэвыр иквъи:
Вынэ нотыӈ эймэквъи!
Эӄыԓпэ нэнэймэвыркынимык!
Ынпыначгыӄая татԓыгнэн:
Вытку рэԓгитэӈэймэквъэ - ӄиникви!
Вынэ ӈотыӈ энмэч пыкирыркын!
Ынпыначгыӄая тааԓгыԓятэты яатрыԓга тэнтэгрыгнин.
Ынӄэн-ым гынин тэгинӈыԓьын мытынмыгъан.
Нэмэ эквэтгъэт.
Восӄыйӈын найъон, ӄынур иԓкэ нъэԓгъэт, вачаӄ-ым ынӈин ныԓеӄинэт.
Авынтыԓяма ԓюур нэмэ аӈатԓыӈыӄай ӄэргатгъэ.
Тэнтыԓенмэйӈэвэ нэнтыгъэн аӈарӄэргыӄай.
Энмэчевын авынтыԓяма ӄынур ыʼԓёӈэт нъэԓгъи.
Пыкиргъэт ярак.
Кытԓыги ынпыначгыӄай ванэван оʼрамръаӈ нытвагъан, рыԓенаӈо виԓетыпԓыткуԓекы ӄача вакъогъэ.
Ӄынвэрэвыр анӈатторагъэ, въиԓьын ваӄъогъэ, ԓыгэн ытръэч ымыԓьо рамынноӈэты гитэнинэт.
Ынпыначгыкая ивнинэт:
Этъым ынӄэн тургин въиԓьын тырэтгъэн.
Ӄытԓыги ынӄэн аʼачекэн увирит кэԓьэтэ нотачгатгыргык гаёԓен.
Ынпыначгыӄай пыӈыԓтэԓымгогъэ, миӈкыри ынан гэнтыԓин въиԓьын.
Пыӈыԓтэԓыпԓыткок-ым ивнинэт:
Аԓымы-ым аʼмын-ым гыԓмимԓе ӄытэнъэйвыгыткы.
тэнъэткупԓыткук, ԓыгитэгмэԓеквъи.
Ӄымэԓ-ым ынпыначгыӄай инэнмэԓевэтыԓьын имырэӄэ наԓпынрыгъан, эченур эʼми тэгъеӈу ԓынъё ԓыгиин.
Нэтимтиӈгъэн ынпыначгыӄай ӄэвииръэ ынкъам панэнагты нэнԓьэтэтын.
Янот-ым ынпыначга ивнинэт:
Вэтыӄун ымы иквичисӄивыԓьын ӄыркыԓеркыниткы, ымыӈ эʼчесӄивыԓьын.
Ӄэгԓынангэт-ым иквичисӄивыԓьын ныркыԓеӄин янот.
Эʼквырга-ым тыԓекэвэ, ӄынвэрэвыр нанпааквъан кыԓек.
Ынраӄ-ым ытԓыгэ нэнаранӈавтыӈанӈыӄэн кымиӈын - эккэтэ-ым ымъанӄо нинэԓгыӄинэт ӈэвысӄэтти.
Ынраӄ-ым ытԓьата кымиӈын ивнин:
Ок, опопы аны ынӈин авнаӈавтыӈка ӄытваркын!
Ӄэԓьо ытԓён миӈкыри ваԓьын ӈэвысӄэт рэԓьуӈыркын?
Уйӈэ вай ԓым миӈкы этэӈӈэвысӄэткэ!
Ӄынвэр ытԓыгын гатԓьата высӄэтгъэт рэнанӈавтыӈанӈык.
Ытԓьата экык ивнин:
Эʼквырга-ым рыӈавтыӈатык мытыԓваквыт, эвъам опопы ӄэквэтги.
Ԓыгэн айгыпы ӄыԓеԓьэтги, ынанъаё ӈоонко рэԓьуӈын выквычгын, райъоӈын митъэԓыги таӈамгынонгыпы чыӈатгыргыԓьын.
Ԓыгэн чыӈатгыргэпы яатрыԓга ӄывэгыԓкугын.
Ыныкит-ым эвыр нэрэтэнрэсӄивӈыгыт, ԓыгэнэвыр ӄырэсӄикви.
Нинъэйвыпԓыткук, кымиӈын айгыпы эквэтгъи.
Ӄэгԓынангэт-ым выквыԓгын ԓьунин, ԓыгэнэвыр йъонэн.
Чыӈатгыргэпы яатрыԓга вэгыԓкунин, эвын гитэнин - ӄытԓыги яраԓгйиӈын.
Рэсӄиквъи, eп эпԓьэйӈэвкэ, этэрэсӄивӈыкэ.
Эвын ынӄэн ынкы ӈирэргэри нытваӄэнат: ынпыначгыӄай ынкъам ынпыӈэвӄэй.
Ынӄэнат ԓыгитэԓенъепкинэт оʼравэтԓьат, рыпэт ӄун-ым эмынпэвэ гэнутэсӄынӈэԓинэт ԓьуԓӄыԓти.
Намӈыԓёгъан аʼачек:
Ԓымӈъэмӈот нырэӄигыт?
Коԓё аʼмын вэԓынкыӄунэйгыт таӈгынанчиӄай вытку тытԓёпыткогъэ!
Татԓыгнэнат:
Ванэван мытымӈэԓяйвыткогъак вэԓер ӈан.
Итык чит навысӄатэты энарэрыԓьэгым.
Ынпыначгыӄая татԓыгнэн:
Ако!
Итык-ым вынэ гымнинэт ӈээккэт варкыт!
Вайыӈкы вай айгысӄыӈӄач варкыт!
Ытръэч-ым микынэ ванэван атытԓынпыкыԓьэнат.
Нэмэ ынпыначга ивнин:
Таӈъатавԓыгэн морыкы тытԓынпыткоԓьэгыт, ԓыгэн авэтывак, ӄыӈавэтынвынӈагэ.
Эченур гаԓягты мурык вэтыӄун ӄыӄаанмыткогэ.
Ԓыгэн ӄыяԓгытгытык торыкы, ымыӈ ӈэԓвыԓ ымыԓьэты ӄынԓейвыгыткы.
Ԓыгэн игыр ӈотӄо айгыпы ӄэквэтги.
Ынанъаёӈ ӈоонко рэԓьуӈын пыԓвынтыран.
Ԓыгэн ынӄэн пэнинэмиԓ яатрыԓга ӄывэгыԓкуткугын, ынанъаёӈ нэмыӄэй тытыԓ рэвэнтыгъэ.
Митъэԓыги ынкы варкыт гымнинэт ӈирэӄ ӈээккэт, опопы ымыԓьо ӄыӈԓейвыгынэт.
Аʼачек ԓыгэн амкоргэты айгыпы эквэтгъи.
Ӄэгԓынакгэт-ым апԓёратвака пыԓвынтыран ԓьунин, ԓыгэнэвыр тыԓянво ԓыгиин.
Нэмэ яатрыԓга вэгыԓкуткунин - тытыԓ вэнтыгъи.
Ԓыгэн-ым ӈыръыкэвыԓьын ԓыгэнэвыр рэсӄиквъи.
Эвын-ым ынӄэн ӈирэӄ, ӈэвысӄэтти нывакъотваӄэнат.
Ӈэвысӄэтэ нэгитэгъэн, намӈыԓёгъан:
Коԓё миӈкыри тытыԓ рывэнтыгъэн?
Ԓыгэн-ым пэнинэмиԓ турык ытԓыгыкинэмиԓ тынтыгъэн ынкъам вэнтыгъи.
Ӄутысӄычетгъэт.
Коргавэты нивын:
Эви ымыӈ мурыкытԓыгин тытыԓ рывэнтэтгъэн?
Гаԓявтыма мэрынрэ татԓыгнэнат:
Ӄун ԓымъэм.
Энмэч-ым гым ыргынан торыкы нэнӈивыгым.
Наӄам тури аʼӄаматэватыӈ - ыргинэт ԓьуԓӄыԓти эмынпэвэ гэнутэсӄынӈэԓинэт.
Ԓыгипытӄыԓымӈэ ԓымаԓяквъат.
Аʼачека ивнинэт:
Рээн-ым вай ӈавэтынвэты энарэрыԓьэгым.
Итык-ым тургин ытԓыгын иквъи.
Ԓыгэн ымыԓьо ӄыпиригынэт, энмэн-ым ытръэч гаԓягты ӄоранмыёԓӄыԓтэ.
Миӈкыри-ым нитынэт ӈэвысӄэтти, ытръэч гаԓгэкоргавԓенат.
Ԓыгэнэвыр ръайватыӈогъат.
Аʼачека-ым ӈэԓвыԓ йыннэн.
Пэтԓеӄэй рыпкирэннин.
Яԓгытгъат.
Ынпыначгырак пыкиргъэт, ынкы ԓюӈкыԓгытвэтэ нымготваӄэнат.
Рэсӄиквъэт.
Амкоргава ытԓыгын ынкъам ытԓя гатэргатԓенат.
Ымыԓьо нанвэтгаватынат.
А’ачек-ым ӄаанматыԓьатгъэ, ӈэвысӄэтти-ым инэвэнӈэтыԓьэтгъэт.
Ынӄо нивынэт:
Аʼм вынэ ратан, энмэч ӄыԓеркынитык.
Аʼачекэн ытԓыграк мачыяа кыԓгытвэтгъэт ынкъам ынкы тараӈгъат, наӄам ӈэԓвыԓ ярак ӄача нытэӈуԓвэвэвииӄин.
Ԓюур аʼачекэн ытԓя ярайпы ӈытогъэ.
Яраӈы ынкъам ӈэԓвыԓ ԓьунин.
Ԓыгэн эвыр кытгынтырасӄэквъэ.
Ы’вэӄучитэ пынԓёнэн:
Ԓымӈъэм ӈот ръэгъи?
Пэԓӄинъытвигъи?
Ӄоԓ татԓыӈыткогъэ:
Аныӄун ӈан ӈаанӄэн яраӈы ынкъам микыргин ӈэԓвыԓ?
Кытгынтынтогъат.
Ӈэвъэн иквъи:
Кита аны мыныԓӄыт, эпԓеэн микынти?
Найъогъан яраӈы.
Ымыӈ аʼачекэн йъэԓгытомгыт гэԓӄытԓинэт.
Коԓё ынръам йъэԓгытомгыт гэӈэвысӄэтвэннэтԓинэт!
Нивӄинэт ыргичгу:
Миӈкыри мынынтыгъэн?
Ыныгмич ӈавтыӈгъэ?
Ынӄо нэмэ рагтыгъат йъэԓгытомгыт.
Эргатык-ым кыевинэӈу нэмэ ӄытгъэт, еп ынпыначгыӄагтэ ныйыԓӄэтӄинэт.
Эвын-ым нэмыӄэй гэгъевԓинэт ӈыроргарэ.
Аʼачека йъэԓгытомгыт ивнинэт:
Еттык!
Ԓыгэн вынэ кыԓԓытык!
Эʼптэ рэԓку ӄыӄамэтватык!
Нататԓынын:
Кэтэм ынраӄ мытӄамэтвапԓыткомык!
Энмэч эвын мури гыныкытԓыгэ гыныкы нэнӈивымык!
Аʼачека пынԓёнэнат:
Ынраӄ-ым рэӄу эʼйнэвийгуг инэнтыгъи?
Нататԓынын:
Энмэн-ым ӈоонко, миӈкы ваԓьын иԓгъыттъын авэԓёӄаткыԓьэн - йытыркын!
Аʼачек тэнмавымгогъэ акватынво.
Ӈэвъэнэ нивын:
Вынэ эʼтки ынӈэ эквэткэ!
Ынӄэн наранмыгыт авэԓёкаткэыʼттъа!
Моргынан ынӄэн ԓыги ваԓьын!
Татԓыгнэнат ӈэвъэнти:
Кыргам-ым йытийгот рыннин миӈкэкин авэԓёӄаткэыʼттъын.
Ӈэвъэнти нэмэ:
Ӄун ӄываԓёмыркын ынӄэн ӄырымэн ыʼттъын - авэԓёӄаткыԓьэн омӄайӈын!
Авынръотавэты эквэтгъи.
Ԓыгэн ытръэч амчаатӄай имтинин.
Ԓюур ԓьунин ынпыначгыԓгыӄай, яраӄайык райвачыӈ ныгатгаткоӄэн.
Ынпыначгыӄая пынԓёнэн пыкитԓьэн:
Ок-кой!
Гынтаквыргэгыт!
Миӈкэкыԓьигыт?
Ӄоԓ очыткогъэ.
Вынэ вай гым гымыкытԓыгэ гинэнӈивыԓин: миӈкэкин авэԓёӄаткыԓьэн иԓгыыʼттъын йытийгот рыннин.
Ынпыначгыӄай иквъи:
Ако-о!
Итык тычичевын авэԓёӄаткыԓьэн иԓгъыттъын.
Ынӄэн митъэԓыги яраӄай нэмэ рэԓьуӈын - этъым аны гымыгъярамэԓ рэмэйӈэгъэ.
Ынкы вотытваркыт умӄы ынкъам кэйӈын.
Ԓыгэн ыныкит рэԓьуӈынэт - умӄы чаата ӄыкынъугын ынкъам ӄыгынтэкви!
Эквэтгъи.
Ԓыгэн апԓёратвака яраӄай ԓьунин, тыԓянво ԓыгиин.
Эвын ынӄэн ӈаԓгыԓ тытԓык ныквотытваӄэнат умӄы ынкъам кэйӈын.
Эвын-ым ынӄэн ӄэгԓынангэт авэԓёӄаткыԓьэн эԓгомӄайӈын.
Чаатынвэрэвма умӄы инэԓыпъэтгъи!
Эʼквырга-ым ԓюнръиԓетэ итгъи.
Ԓыгэгагчыръогъэ тэмъэмиӈгъи, гырнин тэнпэгычьиннунин.
Аны ярагты ганкытгынтавԓен умӄы, наӄам ванэван нъаратгъан иԓгыпэ.
Ынпыначгыӄайгыпы рытакаӈаннэн - энанэнъайвыткоԓьэпы.
Ынӄо нэмэ ярагты рэквэтэвнин умӄы.
Ярак пыкирык, умӄы гэпирӄыԓин.
Ивнинэт йъэԓгытомгыт ынкъам ытԓыгын:
Ынӄэн этъым тургин иԓгъыттъын авэԓёӄаткыԓьэн тырэтын!
Ԓыгэн ытръэч ымыԓьо ныԓявтытэвԓяӄэнат, ванэван рэӄын нивынэт.
Аʼачек ӈавъанрагты эквэтгъи.
Ӈэвъэнэ пыкитԓьэн намӈыԓёгъан:
Аʼмын рай эʼми?
Энмэч гэнԓьэтэтԓин!
Наӄам миӈкыри авэтгавкыԓьэнат ынкъам тыпэԓянат!
Ынӄо йыԓӄэтгъэт.
Кыевкы, нэмэ йъэԓгытомгыт пынԓёнэнат, етыԓьыт:
Нэмъэм раӄымӈыԓяттык?
Нататԓынын:
Нэмэ гыныкытԓыгэ нэнӈивымык.
Энмэн ынраӄ йытыркын увъэԓьэттъын.
Ытръэч ӈэвъэнти ивнинэт:
Гэԓгиӈыръыкэвԓин нэмэ тырагтыӈын!
Авынръотавма эквэтгъи.
Тыԓяма аʼачек нычемгъотваӄэн, нивӄин:
Коԓё аʼмын ԓыгирэӄувъыттъын йытийгот рыннин?
Ынанкэн-ым тыԓечичевэ:
Уʼрин'ан кэйӈын ныквотытваӄэн - эмэмгивы-ым ынӄэн!
Ԓыгэн ынкэгйит вэтгынԓягъэ.
Нэмэ пыкэтчыӄэвма кэйӈын инэԓыпъэтгъи.
Ԓыгэн пэнинэмиԓ умӄэмиԓ рыннин, ынӄо рырагтаннэн.
Ярак-ым пыкирык, йъэԓгытомгыт ынкъам ытԓыгын ивнинэт:
Вынэ рай ӄынтотык!
Рэтийгут рытъё тырэтын!
Ӄутти ԓыгэнэвыр кытгынтынтогъат.
Эвын-ым ярак айвачыӈ, кайӈыйӈын нытэԓгэтыԓьэтӄин.
Нэмэ ԓыгэн ытръэч ныԓявтытэвԓяӄэнат эмӈирэсӄивэ.
Ӄынвэр аманвэтгаваткэта нэмэ аʼачек рагтыгъэ.
Нэмэ ӈэвъэнэ намӈыԓёгъан:
Ынӈатаԓ-ым игыт уйӈэ вагъэ?
Татԓыгнэнат:
Нэмэ тырэтын.
Кыевкы нэмэ йъэԓгытомгыт ӄытгъэт.
Нэмэ пынԓёнэнат:
Ынӈатаԓ-ым игыр этъым ытръэсӄэв ръэнут йытийгот рыннин?
Ынраӄ-ым,- нататԓынын,- йыԓгыӈэвмиргын йытийгот рыннин.
Аʼачек нэмэ эквэтгъи.
Игыр-ым ԓыгэн амгэвэгты ынпыначгыӄайгыпы тасӄэквъэ.
Пыкиргъи.
Панэна ынпыначгыӄай ныгатгаткоӄэн.
Орвыкэн пагтыԓгыԓӄыԓтэ нэнагатгаткоӄэнат.
Ынпыначгыӄая пынԓёнэн:
О-ок, аʼм етти!
Вэчьым ӄэйӈун раӄэты нэнӈивыгыт?
Ӄун ии.
Ӄынвэр эʼтки тэвыпатыӈогъак гым гыныкы!
Энмэн вай миӈкэкин йыԓгыӈэвмиргын йытийгот рыннин гымыкытԓыгэ!
Ынпыначгыӄая ивнин:
Ӈоонко эйгысӄык рымагты варкын энмэн кэԓьэнпыӈэвӄэй: этъопэԓ ынӄэн ыʼԓгыӈэвмиргу рэԓгыгнин.
Аʼачек эквэтгъи.
Ӄынвэрэвыр-ым яраӈы ԓьунин, ынӄэн ԓыгэн йъонэн айыԓгытагнык.
Пыкирык кэԓьэнпыӈэвӄэйык ярак, аʼачека ытръэч ынин эмԓьуԓӄыԓ тытԓык ръээʼкуткувнин: наӄам ԓыгэн вусӄымчыку чоттагнычыкон.
Восӄымчыкогты нываӈэйпыӄэн аʼачек:
Эпэӄэй!
Эпэӄэй!
Ытԓён вай рээн тыгтыгыт!
Татԓыгнэн:
Ев-ев!
Ынанъаёк тынторкын!
Ԓыгэн ынкы ӄъатчаркын!
Кэԓьэнпыӈэвӄэй, ӈытосӄэвыԓьын, ӈиԓгыӄэе почьайпы и’ԓгэннин.
Нэмэ ярагты авынъаратыԓьатэты рыкытгынтыԓьавнэн.
Кэԓьэнпыӈэвӄэй ӄынвэр ԓыгипэӈъивэтгъи.
Ванэван аʼачек нываԓёмгъан, вэнԓыги нэнанкытгынтавӄэн.
Ӄынвэр кэԓьэнпыӈэв анӈэнайпыгъэ:
Ээт-ым оʼратԓывъёӄай авнаваԓёмка ваӈӈогъэ!
Ԓыгэн йъэԓгытомгырагты рытакаӈаннэн.
Ярак ԓыгэпкэрыӈоӄаатык кэԓьэнпыӈэвэ ӈиԓгын чывинин.
Йъэԓгытомгыт ивнинэт аʼачека:
Ынӄэн-ым тургин рэтийгут рытъё тырэтын!
Кытԓыги ытԓыгэ ванэван йытийгот нынтынинэт, ытръэч эмэӄинэ йъэԓгытомга нытэмъюӈйивыӄин.
Ӄэԓюӄ-ым аʼачека ынӄэн чичевкы ԓыгэнэвыр ытԓыгын ынкъам ытԓя рырагтаннэнат, тытыԓ-ым наномавын.
Ынӄо кэԓьэнпыӈэвӄэй энанӈэватыԓьатыԓьэты йъэԓгытомгэты ӄытгъи.
Ԓыгэн ымыԓьо тытԓепы йиԓычерунинэт.
Гэӄэюԓтэтԓин кэԓьэнпыӈэвӄэй, тытԓынъомравыԓьэты ынраӄ ӄытгъи.
Тытԓынвантатык ныԓвавӄэн, нываӈэйпыӄэн:
Аны ӄынвэнтэтгыткы тытыԓ!
Наӄам вай вусӄымчыку, ныкитэ.
Ӄынвэр ӄутынэ ӈэвысӄэтэ тытыԓ рывэнтэтысӄивнин, ытръэч вэвтываԓяӄай гэнрыԓин.
Ынӄо тытыԓ рывэнтынин ӈэвысӄэтэ.
Эчги кэԓьэнпыӈэвэ ԓевыт тытԓык ръыԓинин, ӈэвысӄэтэ вэвтываԓята ԓявтэпы гатгамнэн, ԓевтычвинин.
Ытръэч.
Ӄутти ӄԓявыԓтэ ӈирэргэри гэӈэвыԓпууръыткуԓинэт.
Ӄоԓ ӈэвысӄэт ныԓгитэӈычьэтӄин, наӄам ӄоԓ-ым ныԓгитэвиминӈыӄин.
Ԓыгитэвиминӈыԓьын ӈэвыскэт ӄынвэр кымъэтгъи: ԓыгэн вуԓӄытвик нотагты эквэтгъи.
Уйӈэ атыԓянвыка аӈӄачормык, ынкы пунӈиттэтгъи, ԓыгэн эвыр вакъогъэ аӈӄачормык.
Нычемгъотваӄэн:
Аʼмын вай этаны ӄитувъитэ итык, трэтэвиминӈыгъэ!
Ӄынвэр ӄонайгыргыкэн ӈиԓгын тыгинрынин эмриԓгымӈэ.
Эвыр ныкэвычьэвӄин - тэԓет нинэтриԓӄин.
Амынан нывэтгавчетӄэн:
Чамъам эвын триԓгыпгъэ, опопы ԓыгэн аӈӄак мэԓкыгъэк!
Ԓыгэмъагэԓытъоԓӄайыткынык нъэԓгъи, ԓыгэнэвыр мыргопэрэгъэ.
Мыргота ӄамэтвагъэ, ынӄоры-ым ынкы йыԓӄэтгъи.
Гэԓытъоԓыткынык.
Рэтыԓямгогъэ.
Яраӈы рэтыӈ ԓьунин, ԓыгэн эвыр рэсӄиквъи ярачыкогты, энмэн рачыкон ытръэчтэгын агтамкыԓьэн.
Ымыӈ ниԓыӈэӈэтӄин вакъок, ӄытԓыги ынӄэн мэмыԓрАмӄын.
Намӈыԓёгъан мэмыԓя:
Мэӈӄокэнайгыт, ӈэвысӄэтигыт?
Татԓыгнэнат:
Чекыяакэнайгым.
Миӈкыри ныԓейгыт?
Эченур ԓыгэн нынымгичийгым.
Вайыӈкы чымче ӄоԓ нымным варкын.
Ӈэвысӄэт эквэтгъи.
Ԓыгэн пэтԓе ӄоԓ яраӈы ԓьунин.
Гынмыԓкинэк мачыгтамыӈ ваԓьын.
Ӄытԓыги ынкы унъэԓти нынымытваӄэнат.
Унъэԓе намӈыԓёгъан:
Миӈкэкинэйгыт, тэӈвытку мытԓьугыт?
Эʼтки аʼмын чекыяакэнайгым.
Ынӄо пынԓёнэнат:
Миӈкы ӈот ԓымӈэ гэнымԓин?
Аʼм вайыӈкы чымчеӄэй варкын ӄоԓ нымным.
Эквэтгъи.
Ԓыгэнэвыр пэтԓеӄэй нымным ԓьунин ынкъам ӈэнри ӄытгъи.
Ӄытԓыги ынкы нынымытваӄэнат рыркат.
Гынмыԓкинэрык гытамыӈ ваԓьын рачыкон.
Энмэн рэтыӈ ынкы йыԓӄэтгъи.
Ынӄо кыевкы - еп-ым рэтыӈ - гэнутэӄитпэвԓин.
Намӈыԓёгъан рырката:
Миӈкэкинэйгыт?
Чекыяакэнайгым.
Эʼквыргъам итык тынутэԓкыԓык.
- ынӄо пынԓёнэнат рыркат, - Уйӈэ ӈутку ԓым этъым энымкэ?
Ӄэйвэ чымче ӄоԓ варкын нымным.
Нэмэ эквэтгъи.
Ԓьунин нымэйыӈӄин ярайӈын.
Ӈэнри ӄытгъи.
Эвын-ым ынкы нынымытваӄэнат ръэвыт.
Ыргин рачыкон ытръэчтэгын ныгтамӄэн.
Ръэвыт пынԓёнэнат:
Этъым уйӈэ ԓым ӈотэнӄач энымкэ?
Уйӈэ ԓымӈэ!
Ытръэч вай ӄоԓ йъиԓгын ининик, ӄутти мууԓьыт рагаԓяныт.
Эмчимгъутэ нивӄин ӈэвысӄэт:
Опопы мачынан ӈутку мытваркын.
Вэԓер вай ныгтамӄэнат.
Эпԓеэн чама уʼрэмиӈкыри рагаԓяныт мууԓьыт.
Ынӈин чимгъупԓыткук ръэвыт ивнинэт:
Вэтыӄун эвыр мууԓьыт рагаԓяӈӈоӈыт,- ӄиниквытык, юрэӄ гэмо трэԓгыӈынэт.
Ръэвэ нататԓыӈын:
Ытръэч-ым рэйивиӄэты мооԓьэты.
А’м вынэ мачынан!
Нэмэ ръэвэ нивын:
Итык-ым ӄырым ыʼнынтымӈэквыт, ыргынан кывнотакэн ымыԓьо ԓыги ныԓгыӄин.
Гэмо ԓыгиин ӈэвысӄэтэ, ԓыгэн вай маԓергатӄайык ръэвэ нивын:
Ытԓён вай мууԓьыт гаԓяркыт!
Эӄыԓпэ ӄытуквэчурмэтчыӄикви!
Ынӄо ӄъатчаркын!
Ынанъаё нэрэԓьугыт!
Ӈэвысӄэт токвагты эквэтгъи.
Ынкы нывакъотваӄэн.
Авынвакъотвама, выргыргын ваԓёмнэн.
Чемгъотваӈӈогъэ.
Этыӄун эвнэтԓепыткукэ?
Ԓымӈэвыт мытԓепыткуркын?
Аʼмын этъоныкит ԓыԓепыткук, уйӈэ тратвагъа, ԓыгэн мъэмпытваркын.
Выргыргэ рыпэт виԓют нъэйӈэӄинэт!
Коԓё чама ӄуԓиӄуԓ выргыргык рээн!
Нэмэ нычемгъотваӄэн.
Коԓё аʼмын нарапэԓягым мууԓьэ!
Эʼквыргъам мэчынкы вэнԓыги трайъонынат.
Ӄынвэр ымы вакъоян вэвватыӈогъэ - эԓёԓьатыӈогъэ!
Энмэч эвын ымы выентоԓьыт ваԓёмыӈӈонэнат!
Вачаӄ-ым ванэван нытԓепыткун!
Ӄынвэр ивыԓьыт ваԓёмнэнат:
Ӄыгитэ вай ӈотӄэн ръэнут?
Ӈэвысӄэт-ым кычьымэквъи, ыныкит ынӄэн ивыԓьыт ваԓёмнэнат.
Мууԓьэ катамтыԓянво нэԓгын.
Энмэч-ым ӄооԓга нэнйиткугъэн.
Намӈыԓёгъан:
Ръэнутэйгыт, ӄэйвэ оʼравэтԓьайгыт?
Иаʼм нъэмпытвайгыт?
Очнэнат:
Вынэ вай гым.
Каарачыкойпы ынпыӈэвӄэй пынԓёгъэ:
Ытԓён ръэнут ԓьуткы?
Нататԓынын:
Вынэ вай этаны таӈвъарэн!
Ынпыӈэвӄэе ивнинэт:
Вынэ ӄийӈэгыткы - нынутэԓкыԓчыӄувын!
Нэйӈэгъэн каарачыко омъянвык, ынпыӈэвӄэйык рээн.
Ӈэвысӄэтэ рэвивыԓьыт гэмо ԓыгиинэт.
Наӄам ымыӈ кааран ярак тытԓык гэнъыԓиԓин, ынӄорыӈ-ым ёрочыкогты рыԓыйгот нэнтыгъэн.
Чеӈэт-ым нанъотавын ԓыԓепыткуԓьын.
Нэԓгитэгнинъэйвыгъэн.
Яраԓьыт энмэн чымчеӄэй варкыт.
Ынӄоры-ым нивын:
Аʼтав ӄыԓеркын.
Ӈэвысӄэт ӈытогъэ.
Вытку ӈаргын ԓыԓепыткугъи - эвын тэӈуйӈэ аярака.
Пэнинэк гэԓытъоԓыткынык нытваӄэн.
Эʼквыргъам гэԓгэӈэӈытвиԓин.
Ытръэч.
Тэԓенъеп ганымытваԓенат ытԓыгын ынкъам ӈээкык.
Ытԓыгэ ӈээкык ӄонпыӈ нэнанъотавӄэн ӄыԓикэтык.
Наӄам нымнымкин аʼачека ыʼԓгу ныԓгыӄин.
Рыпэт-ым ытԓыгын ванэван миӈкыри ныԓӄытын - ӈээкык гынрыру эмыԓгык.
Нымнымыт выԓгыӄаанматыӈогъат.
Ӈээккэтэ ивнин ытԓыгын:
Эʼптэ ӄаанматыԓьэты ӄыԓӄытги!
Ынкъам юрэӄ нэԓгэ нъыӄэвигъэн.
Эченур-ым тэӈынӈэ нымнымык арынгыпчетка!
Ытԓыгын ваԓёмгъэ.
Эквэтгъи ӄаанматыԓьэты.
Эвын пыкиргъи ныӄаанматӄэнат.
Каанматыпԓыткок, ынанъыттъыёԓ яатраԓьыт увипԓыткугъэт.
Ымыԓьо нъэйӈэвынэт ӄамэтванво.
Таӈымыԓьо ӄамэтвасӄэквъат.
Ӈээккин ытԓыгын энмэч-ым гарынгыпатԓен.
Ынӄо ԓыгэн эвыр нэмэ эʼйӈэвыткугъэт ӄамэтванво - ынраӄ ымыԓьо ӈэнри ӄытгъэт.
Ынкы пытӄыԓымӈэ ӈээккин ытԓыгын ԓыгэрынгыпатыԓьатгъэ.
Энмэч эвын вак ԓывавыӈогъэ - ныгтакавкэтӄэн рынгыпа!
Наӄам ԓыги нинэԓгыӄин ӈээккин ръотавыткогыргын рынгыпчетык.
Ӄынвэр ивнинэт авынраԓьыт:
Китаӄун пԓекыт гымнинэт ӄинэйыԓгытык - тырагтыркын.
Авынръотавтагнык вэнԓыги пԓягтыгъэ ынкъам эквэтгъи.
Ярак пыкирык, ӈээкык аʼйӈаԓьатыӈонэн:
Ынӈатаԓ-ым рэӄъум гынан гэнанъотавэгыт нымнымык рынгыпчетыԓьэгым?
Нэкэмӄун эмрэнъегтэԓенӈэ!
Чит гичивэтыԓьигым инэтэӈынпэԓӄынтэквъи!
Ӈээккэтэ татԓыгнэн:
Ынӄэн ытԓён ӄытԓыги гыт ныԓгинывысӄигыт?
Гым ынӈин нытавэмэнӈыяайгым ӄԓявыԓеты тэгъеӈкы, кэтэм гыныгмиԓ рынгыпакавкэткэнамэԓ!
Ытԓыгэ ытръэч ивнин:
Оок!
Опопы ӄъаԓекатычгатгэ!
Ытръэч.
Тэԓенъеп ӈирэӄ аʼачекыт ыннэнӈэвысӄэтык ныӈэвынъюӄинэт.
Наӄам матаԓьыԓӄыԓя ымыԓьо ейвэчу нинэԓгыӄинэт.
Наӄам тэӈыннэн ӈээкык нынъётваӄэн.
Матаԓьыԓкыԓен нымкыӄин ӈэԓвыԓ.
Ӄынвэр ивнинэт ӈэвынъюԓьыт:
Опопы ӈэԓвыԓ ӄычвигыткы ынкъам амъянра вайыӈӄэнат ԓывэгыргыт ӄыяагыткы!
Ԓыгэн ынӈэ эгытъэткэ ӄытваркынэтык!
Ӄыӄаанматыркынэтык!
Эченур-ым ԓыгэн тэӈэтъымынԓывэткыԓьигым.
Ԓыгэн ынӈин энԓывэткэ ыʼттъымыт эмтэтванвык ӄыпэчаткоркынэткы!
Ваԓёмгъат аʼачекыт.
Ӈэԓвыԓ гынунэтэ нэчвигъэн ынӄо амъянра имтиԓӄытгъэт.
Апԓёратвака матаԓьын эквэтгъи - тэнгиеӈысӄивнинэт: ипэ эʼми аʼачек пэрэёԓӄыԓ.
Гамгэмтэтванвыеквэ ытԓён нытаӄэн.
Нинэԓьуӄинэт ыннанъаачекэн эмтэтванвык гэԓгитэӈрымӈуԓинэт ыʼттъымыт.
Эвын-ым ынӄэн аʼачек ԓьунин ԓыгэӄопӄыкааԓьын, наӄам гэԓгитэӈтъымрымӈуԓъэтԓин!
Ынраӄ, ӄоԓ тыԓянво ԓыӈысӄивнин: нэмэ эмтэтванвыеквэ нытаӄэн.
Эмтэтванвык ыʼттъымыт нинэԓьуӄинэт - гапэчаткоԓенат.
Ӈэԓвыԓ гэԓгинэчьэвԓин.
Эпԓытъымрымӈукыԓьин, ӄааначьавыԓьын аʼачек нэпиригъэн, миӈкыри-ым энмэн ныгагԓыӄэн - амъатав эпԓытъымрымӈукыԓьин чама ынан ӈэԓвыԓ гэԓгинэчьэвԓин.
Ӄымэԓынан ытԓён ӈавтыӈгъэ.
Ытръэч.
Ёаʼнма пэнин ытԓён ԓейвыԓьын.
Ӄоԓ итгъи ӄаайпы нырагтытыԓякэн, эвын гэвуԓӄытвиԓин, наӄам нэмэ ныёаʼтӄэн.
Ампыԓмыёаʼта, ӄынвэр нывиԓгъи.
Ытръэч чаата эԓгытараӈгъэ.
Ӄыепынмын ынкъам эчгыткын тыԓеннинэт ымэты.
Ынко йыԓӄэтгъи.
Гынунныкитэ ԓюур ӄуԓиӄуԓ ваԓёмнэн.
Эвын ынӄэн ӄуԓиӄуԓ ӄытԓыги кэԓьин:
Эʼми тытыԓ?
Эʼми тытыԓ?
Татԓыгнэн:
Аʼм авнатытԓярэрка ӄытваркын!
Энмэч ӄыгаргывъэчгатгэ!
Игынэмэ гымыгтумгык нэнанвэчвавыткойгыт!
Ӄэгԓынангэт-ым кэԓы гэргывъигъи.
Ытръэч.
ЫТԒЫГЫН, ТЭГИНӇЭТЫԒЬЫН ӇЭЭККЭК Ӄынвэр ытԓыгын эмчимгъутэ гарамаԓытванӈыԓен.
Эʼквырга-ым имымиӈкыри рамаԓытванӈык гэтэвмэтэвԓин.
Ӄэйвэ имыръэнут яракэн энатвато нинэԓгыӄин аӈӄагты.
Ӄэйвэ эмринъэтэнӈэ ӄаат, ыʼттъыӄэгти нэнатвыӄэнат - ԓыгэн мэԓпэнин - ванэван нымэԓетын.
Тэԓенъеп ганымытваԓенат мынгыткэн ӈирэӄ пароԓ ройыръыт.
Мынгыткэн йичьэмрэт, ыннэн чакыгэт ынкъам ытԓыгын.
Наӄам-ым ыргин ытԓя тэԓенъеп гэвъиԓин.
Ытри-ым аӈӄачормык нытваӄэнат.
Ӄонпыӈ нъытвыԓьэтӄинэт, ныпэчгарэрӄэнат.
Ытръэч амынан чакыгэт ярак ныпэԓятӄэн.
Ыргин ԓыгъытвъэт - рэпаԓгэн, таӈамтэвыԓъата нитӄинэт, ынкъам этъопэԓ тыԓенэӈэтэ.
Ӄоԓ итгъи ы’твыԓьатынвык ԓыгэмайӈаӈӄагтийгыръочгатгъэ.
Ы’твыԓьыт чекгынонэты ганԓыпԓятԓенат.
Коԓё нымэйӈычимгъуӄинэт, йъарат-ым ытԓыгын, рыпэт уԓвыкэ нытваӄэн ԓынвыӈӄач.
Нэмыӄэй-ым яраԓьын рыпэт аромка нытваӄэн ейвэчекэвкитэ.
Ӄынвэр ытԓыгын эмчимгъутэ гарамаԓытванӈыԓен.
Эʼквырга-ым имымиӈкыри рамаԓытванӈык гэтэвмэтэвԓин.
Ӄэйвэ имыръэнут яракэн энатвато нинэԓгыӄин аӈӄагты.
Ӄэйвэ эмринъэтэнӈэ ӄаат, ыʼттъыӄэгти нэнатвыӄэнат - ԓыгэн мэԓпэнин - ванэван нымэԓетын.
Эмуйӈэ вата маԓытватык, ӄынвэр ынин ӈээкык аӈӄагты энатвато ԓыгиин.
Наӄамԓым ԓыгичикӄивримэԓетгъи.
Аӈӄы ӄынур мытӄыттъыё нъэԓгъи.
Рытыԓянаӈаԓгавкы чама тэвыԓьата амноӈэты гэԓеԓинэт.
Вэԓер ӈан ыʼтвъэт гэԓгивыръунтэтԓин эмитӄыевэ.
Тыԓек наяанат ӈыроӄ ыʼԓёӈэттэ эвыр ныкиритти.
Катамырык раӈӄач ӈыпэгъэт.
Ԓыгэнэвыр ыʼтвъэт нэйпэгъэн, ӄэйвэ рыпэт ныткоочгыткоӄэнат гыткатъымӄопӄа.
Чакыгэт аӈӄачормэты гакытгынтакватԓен ӈыпаԓьэты.
Ынанынпычьа йичьэмиттумгэ ивнин:
Эʼтки мытгытъэтыркын, опопы эӄыԓпэ ӄувисӄикви!
Чакыгэт эӄыԓпэ ярагты кытгынтатгъэ, гагчывэнпыгъэ - пэтԓеӄэй эръэт ититгъэт.
Ы’твыԓьыт, ыʼтвыномавыпԓыткок, рагтыгъат.
Пыкиринэӈу ӄамэтвагъат, ымыӈ еп апчегтывака.
Камэтвама-ым ытԓыгэ ӈээкык ивнин:
Этъоӄааӄын-ым вай мытраӈӄатаароӈгъа.
Энмэч-ым опопы игыр ӄымгогэ рэԓӄыпатык ынкъам чама ӄывытрэԓӄатгэ.
Ӈээкык гагчыръогъэ: янор вытрэԓӄатгъэ, ынӄо яачыӈ рэԓӄыпатгъэ.
Йичьэмиттумгыт, эмичичивэ, пэтԓеӄэй ӄэмипԓыткунэӈу рэԓку гэйыԓӄэтԓинэт.
Ӈээккэтэ ытԓыгын пынԓёнэн:
Наӄам-ым гыт эʼквырга эйыԓӄыкэ варкын?
Ытԓыгэ татԓыгнэн:
Опопы мыныпԓыткумык ынӈин ӈирэмури, аӈӄатаароӈкы - эʼптэ ынкъам йыԓӄыԓьигым.
Энмэч-ым мытив чеӈэт аӈӄатаароӈыԓьыморэ ӄывыԓгыӄаӈокэргыпгэ, чама ӄытэӈкыттэԓетги.
Ӈээкык ваԓёмгъэ.
Выԓгыӄаӈокэргыпгъэ ынкъам кыттэԓетгъи.
Ытԓыгэ нэмэ ивнин:
Ынӈин амморгынан мынаӈӄатаарогмык.
Гынан риԓӄыт ӄынрыгынэт, гымнан ынан ыʼттъыӄэй трэнрывинрыӈын.
Эквэтгъэт аӈӄачормэты.
Янот ыʼттъыӄэй нанмыгъан.
Ытԓыгэ ивнин ӈээкык:
Гыт мыраӈӄач ӄытвагэ инэнинтыткук, ынанкэн ӈавэтынвэгыт, эченур ӄыӄончечгыргынтогэ ӈачгыӈӄач ынкъам ӈачга ӄончечгырга ӄинэнинтыткуркын.
Кэтэм туринэнинтэтыԓьын тынпынэн ваԓята ԓеӈԓеӈгыпы - ԓыгэн эвыр тымнэн ӈээкык.
Ынкавай-ым ыʼттъыӄэй ачгыта рапаӄатԓытковнэн оʼраӈӄаӈӄачагты.
Рагтакватгъэ, кымиӈык ӄача йыԓӄэтгъи.
Коԓё ӄоймарочыӈкы нэмыӄэй ӄутти нымнымыт аӈӄачормык нытваӄэнат, чавчыват.
Ынӈиннымкин янръаԓявыԓ нэӈэӈытвичычеӄин, еп аʼачек.
Ԓыӈыр итык ынӄэн пэнин эʼӄу ԓынъё.
Пэнин ытԓён аӈӄачормэпы мыргогэчеткоԓьын.
Ӄынвэр пэпэӄыԓгыянракаԓьата нивын:
Коԓё аʼтаквынан гыт эӈэвкэ варкын!
Ӈоонко ӄоймарочыӈкы ӄоԓ ӈэвысӄэт йыԓӄэтыркын, вэԓерӈан выԓгыӄаӈокэтԓьан чама уʼмкыттэԓԓьэн.
Энмэч эӄыԓпэ ӄыйъогын!
Митъэԓыги гатынвыԓен - ԓыгэн атынвэты ваԓы ӄынъыԓигын, ыʼттъыӄаанматкэнамэԓ ӄыворвыӄатвыгын.
Таӈамкытгынта ӄоймакаврагъэ аʼачек, ԓыгипэтԓе гитԓин.
Эвын ынӄэн аӈӄачормык ԓьунин ӈэвысӄэт: ыʼттъык ачгыта ӄончечгырга напаӄатԓытваӄэн.
Ԓыгэнэвыр ваԓы ръыԓинин атынвэты.
Авынворвыӄатвыма ӈэвысӄэт ԓевтэвивэтгъи ынкъам тэнӈэквъи.
Ытръэч ӈэвысӄэтэ вэтгаво ԓыгиин:
Вынэ вай эʼми гымнин ытԓыгын?
Аԓымы аӈӄатаароӈыԓьыморэ, гэмо тыԓгыгъэн, миӈкыри эквэтгъи?
Аʼачека татԓыгнэн:
Маԓынан гыт аӈӄатаароӈэчго ганмэгыт, гымнан ынӄэн игыр рэювэ тынтыгыт!
Энмэч эӄыԓпэ морыкы мыныԓӄынмык, ӄынвэр гынин яраԓьыт рэгъевӈыт.
Ԓёнтатԓыӈа рыннин ӈэвысӄэтэ.
Эквэтгъэт.
Тыԓяма аʼачека нинивӄин:
Опопыӈ гымнан гыт мыԓгыгыт.
Амкоргава рыегтэԓетык ӈэвысӄэт вэтгыры вагъэ.
Ярак пыкиргъэт - эвын турӈэвыԓьын аʼачек.
Выԓгыӄаанматыӈогъат ынӄэнат чавчыват.
Ӈэвысӄэтэ ивнинэт:
Эʼптэ гымнинэт яраԓьыт ӄъэйӈэквыткы.
Эченут вэтыӄун эʼптэ гымнин ытԓыгын ныетын!
Рымӈыԓявысӄэвнэнат инэнэювыԓьэ аʼачека.
Пыкирыԓьын нивын:
Етти!
Ии.
Вэԓерӈан ӈавэтын мургин ӄэйӈун миӈкыри чейвыткугъи ынкъам аӄамэтвака!
Итык-ым йичьэмиттумгэ нывинвыгитгыӄин чакыгэт еп айвэ, ытръэч-ым авъеткынка нытваӄэнат.
Аʼачека ивнинэт:
Ԓыгэн-ым вай мури мытвыԓгыӄаанматыркын, ивийгут нэнтытык!
Ымыԓьо яаԓятгъат.
Пыкиргъэт, эвын ӈэԓвыԓ ганрыԓгаԓятԓен.
Ӄынвэрэвыр ӈэвысӄэтԓыку ытԓыгэ ӈээкык тымъё ԓьунин ынкавач-ым мэԓьыръэԓьукэ нинэнтыӄин, чама гэгэргычьусӄычевԓин.
Чакэтта-ым ынанынпычьын йичьэмиттумгын ивнин:
Гым вай ӄытԓыги ытԓыгэ гэнанмыԓен!
Аӈӄатаароӈэчго гинэԓгыԓин!
Ӄэтэв ӈан торыкы пынԓятыԓьа гинэнэювԓин!
Ивкэ эʼптэ ытԓыгын миӈкыри мынтыркын!
Ынээԓьэ ивнин:
Эчги рэмкын раймакыгнатватгъа чама рагыткарымӈопԓыткоӈыт ынпыначгыт - ԓыгэнэвыр рымӈопԓыткоо гынан чинит ӄыӄымԓятаԓяркынат ынкъам ӄынӄымԓёвыркынат.
Эченур ытԓыгэты йыԓьёԓӄыԓтэ ӄымыԓтэ ԓыгирвытэтивэтытъуԓе ӄэнатыёгынат ынкъам ӄыйыԓгынэт.
Ӄэгԓынангэт ынӈин рыннин.
Пиԓгэюпгъи ытԓыгын, апԓёратвака въигъи.
Ымыԓьо йичьэмиттумгыт ынӈэннымгыпы ӈавтыӈгъат.
Ытръэч.
Тэԓенъеп ганымытваԓенат ыннанраԓьыт ытръэч ӈэвъэн ынкъам уʼвэӄуч.
Ытри аӈӄачормык нытваӄэнат.
Уʼвэкуч-ым ныԓгиныгынникуӄин.
Амӄынэргатык маԓьатав мэмыԓ нэнанмыткоӄэн.
Ӄынвэр ӈэвъэн гэԓгиӄытчирэԓин амӄынэргатык инэвэнӈэтыԓьэтык.
Еп ӄутти энвэнӈыпԓыткукэ - эвын чымӄык нинэрэтӄинэт.
Ԓыгэн кытвыԓ ярак нинэныпкирэтӄинэт мэмыԓтэ - нэмэ нэквэтӄин мэмыԓӈыттынвэты.
Ӈэвъэн, эмӄытчирэтэ мэмыԓенаванӈатык, ӄынвэр чемгъотваӈӈогъэ.
Нивӄин:
Коԓё аʼм ӄэгԓыӄун миӈкыри мынтыгъэн уʼвэкуч?
Вэчьым аны ынанэтъопэԓ тъынытԓяпыԓмавын - тэӈэгынрыркэ нъынъэԓгъэн?
Ӄоԓ мэмыԓ, энвэнӈыкыԓьин, ԓыгэӄыԓпэ ԓыԓянтонэн ынкъам гынонрок айкоԓяк эвычаӈ ԓыԓет уԓювнинэт.
У’вэӄуч пыкиргъи, нэмэ гамэмыԓёԓьатԓен, еп нымкыӄин ярак анванӈыкэмэмыԓ нытваӄэн: ӄытԓыги-ым тэӈытръэч мэмыԓётагын яанэн.
Эргатык тэӈвытку ԓюнчейвыткутэ итгъи.
Ӈэвъэн ивнин:
Ынраӄ иаʼм ӈот ԓыԓет гымнинэт экэвкииркыт?
Энмэч эвын аʼӄачайвытко тытваркын.
Эривэн-ым ӈэвъэнэ ивнин:
Ӄэйвъэм пэнин гынникгиԓиԓьигыт, виин ӄыпанъэвӈыточьатыркын.
Ӈирэче кивык, уʼвэӄучитэ ивнин ӈэвъэн:
Ынраӄ энмэч тытԓяпыԓмавык!
Ымыӈ вай гыт ытръэч ԓыгэпыԓмийӈачыко ӄынур ԓыгикиткит тыԓьуркынигыт!
Ӈэвъэн-ым нывэнвыкоргавӄэн.
Эмчимгъутэ нивӄин.
Рэӄуԓымӈэ тынытԓяпыԓмаватын.
Ӄымэԓ вай тымэмыԓенаванӈатыпԓыткогъак.
Энмэч уʼвэӄуч антока нъэԓгъи, миӈкыри-ым тэӈэгынрыркэ гэнъэԓԓин.
Ӄоԓ йъиԓгын тэԓпык, ынраӄ-ым тэӈуйӈэ этэкичгыкэ гэнъэԓԓинэт.
Ӈэвъэн-ым ӄонпыӈ ытръэч ныпипиӄыԓгыгиԓикин.
Итык-ым ԓыгэн нагновӄэн пипиӄыԓгэ.
Нувиӄин ӈэвъэн тэӈэмпипиӄыԓгытъуԓе, амынӄэната нытэйӈэтӄинэт.
Ӈэвъэн-ым тэӈэйгуԓеткыԓьин миԓгэрыткук.
Ӄоԓ итгъи ӈэвъэн нытԓепыткуӄин тытԓыкагыргэпы.
Ԓюур ԓьунин ӄааԓвыԓё.
Уʼвэӄуч ивнин:
Наӄамԓым вайыӈӄэн ыԓвэӄэй чымчайпы ԓейвыркын!
Ԓыгэкоргаквъэ уʼвэӄуч.
Ӈэвъэн ивнин:
Кита аʼтав тытԓыкагыргэты ӄинэнрывинрыги ынкъам ынкэгйит миԓгэр ӄынуԓвыгын - мыԓӄэгнэвын.
Рырывинрынин тытԓыкагыргэты.
Ӈэвъэнэ миԓгэр руԓвэ рыннин ӄааԓвагъет.
Уʼвэӄучитэ ӄэгнэвнин - Ынраӄ-ым тэӈынпыткэвнин.
Уʼвэӄучитэ ивнин:
Ыʼмто, ӄэԓюӄ-ым ԓюӈынпыткэвэ тынтыгъэн?
Ӈэвъэнэ татԓыгнэн:
Вынэ ӈан ытръэч гыткак рыпыткэвын.
Энмэч ԓыгиръиԓеквэтгъи.
Нымэйӈыӄыԓгиԓюӄин уʼвэӄуч!
Эмӄэюԓтэ ӄун пипиӄыԓгук!
Ӈэвъэнэ ивнин:
Вынэ аʼтав ԓымӈэ мыпипиӄыԓгыгиԓигъэк.
Ӄэԓюӄ-ым мынрэӄумык!
Эквэтгъи.
Ӄытԓыги инэвэнӈэтысӄиквъи.
Чама винвэ кукэӈынрэтгъи.
Ԓыгэӄыԓпэ рывэнӈынин аймак, ынӄо увигъи.
Увипԓыткук, ынкы нутэк гаԓгэӄамэтваԓьатԓен.
Ӄэмипԓыткук, чымӄык тэкичгын ынкы уԓювнин.
Вытку ынӄо пэпэӄыԓгыӈыттыӈӈогъэ.
Ярак пыкирык, ӈэвъэнэ уʼвэӄуч ивнин:
Вынэ аʼтав мыпэпэӄыԓгыпатык нэмэ.
Уʼвэӄучитэ пынԓёнэн:
Оʼтчой эӄэԓьован гараӄоратвайгыт?
Ӈэвъэнэ татԓыгнэн:
Янот-ым инэԓьук амыԓвавкы.
Пэпэӄыԓгыпатгъэ ӈэвъэн.
Увипԓыткук, ӄамэтваӈӈогъат.
Уʼвэӄуч амынан ныӄамэтваӄэн, ӈэвъэн ыʼръэ нырэԓюуӄэтӄин.
Ӄэмипԓыткук, йыԓӄатыӈӈогъат.
Уʼвэӄучитэ пынԓёнэн:
Ӈаӄамԓым гыт мэӈӄо маԓчачаткэԓьэгыт?
Ӈэвъэн:
Мэвын ынӄэн мэӈӄо мычачаткэгъак!
Кынмаԓ эмпипиӄыԓгэ мытӄамэтваркын!
Гыт ынӄэн чинит чачаткэркын рэԓку амарычгытваԓьатык!
Ӄэԓюӄ уʼвэӄуч рэӄын нивын - авъеткынка вагъэ.
Ӈэвъэнэ ыԓваӄаанмыё тэӈэмвинвэ кунин.
Вытку ынкы нэмэ ӈэвъэн нэмыӄэй пэпэӄыԓгаръоӈӈогъэ.
Нэмэ Ӄоԓ ԓьунин ярак ӄача нытваӄэн ыԓваӄор.
Уʼвэӄуч ивнин:
Наӄамԓым нэмэ вайыӈӄэн ярак ӄача варкын ыԓвэӄэй!
Уʼвэӄучитэ ивнин:
Аʼтав нэмэ ынкэгйит миԓгэр ӄынуԓвыгын, ԓымӈэ мыԓӄэгнэвын.
Ӈэвъэнэ ынкэгйит ырыт руԓвынин, ынӄо ӄэгнэвнин.
Ԓюур нэмэ рыпыткэвнин.
Ԓыгэнэвыр пынԓёнэн:
Ӄэйӈун-ым уйӈэ тытвагъак?
Ии!
Ытръэч этъым гыткак тасӄэвын, амъатав ԓюӈимпэтвитэ иʼрэмъетыԓьэтгъи!
Ыʼръэ ныӄыԓгиԓюӄин ӈэвъэн.
Пытӄыԓымӈэ ныгтыӄыԓгэԓёӄэн уʼвэӄуч, рыпэт ытръэч нэвԓывъентоӄэн.
Тэпэнинэӈэ ӈэвъэнэ ивнин:
Вынэ ԓымӈэ мыпипиӄыԓгыӈыттысӄивык, ӄамэтваԓьыморэ.
Уʼвэкучитэ ивнин:
Эченур ԓыгипэтԓе ӄыетыркын!
Эмӈочгыргэгыт!
Ӈэвъэнэ татԓыгнэн:
Игыр ынан пэтԓе тыритгъэ.
Ытръэч-ым ӄымэԓ тъэръэв тыратвагъа.
Уʼвэкуч иквъи:
Опопы энмэч ӄыԓеркын ынкъам етыԓьигыт.
Ӈэвъэн эквэтгъи.
Пыкирык аймакык, ԓыгэӄыԓпэ рычекоӈӈонэн тымъё уʼвэӄучин.
Нэмэ ԓыгэнэвыр увинпыгъи.
Уʼвэӄуч-ым рэԓкучыку оʼравэты напаӄатԓытваӄэн.
Нычемгъотваӄэн.
Чемгъотвама нивӄин.
Ӄэгԓыӄун миӈкыри мытԓевэнтыгъэк!
Ԓюур вай гаԓгаӄай ынык ӄача чотгэӈкы риԓвыргыргэтгъи.
Ынӈатаԓ гэчеӈыттэтԓин о’равэтԓьан, оʼравытваԓьын.
Гаԓгаӄая пынԓёнэн:
Коԓё аʼмыӈ гыт мэԓпэнин рэԓкучыку пэркыԓытваԓьэгыт?
Татԓыгнэн:
Миӈкыри ӄун эʼтки коԓё ынраӄ ԓыԓетъыԓе, ымыӈӄун тэӈэгынрыркэ гэнъэԓигым!
Ытръэч ипэ тыгытъэтыркын эмпипиӄыԓгытъуԓе ӄамэтвэк.
Гаԓгакая ивнин:
Гыт коԓё гымнан ейвэчу тыԓгыркынигыт!
Опопы мынымӈыԓяквыт.
Гыт-ым ынӄэн гыныкӈэвъэнэ ганытԓяпыԓмаватэгыт!
Энмэн-ым ынӄэн эмӄытчирэтэ мэмыԓенанванӈатык!
Ынӄэн ӄутти мэмыԓен ԓыԓет гагтоԓенат ынкъам гынонрок айкоԓяк эвычаӈ оԓёвытваркыт!
Ынӄэната гыт гатԓяпыԓмавэгыт!
Наӄамԓым-ым гынин ӈэвъэн пэнин нутэк увиԓьын ынкъам ынкы ныӄамэтваӄэн!
Вытку эʼнӄэвкы нырагтыӄэн!
Итык ԓыгэн гынан ӄагнавъёттэ нинэнпыткэвигыт ыԓваӄаат, ытръэч ванэван ӈэвъэнэ нытвынэнат!
Нэмэ ӈаан игыр ӈаанӄэн увиркын - ӈыԓынторкын!
Коԓё гакоргавԓен ӄԓявыԓ!
Гаԓгаӄая ԓыԓяйпы риԓюткуйвынин - ԓюур аны ԓыԓепгъи!
Эвын-ым ԓыгэн ӄэргыръогъэ!
Йъэԓыгивэн тытԓепы винвыгитэсӄивнин ӈэвъэн.
Эвын-ым ынӄэн ӄэгԓынангэт нынԓынтоӄэн!
Ӄԓявыԓ иквъи:
Чеӈэт-ым пэнинэмиԓ мытԓяпыԓмаварычгытваркын!
Гаԓгаӄай ӈытогъэ ынкъам риӈэгъи.
Ԓыгэн-ым уʼвэӄуч нъатчаӄэн ӈавъанэты пэнинэмиԓ рэԓкучыку.
Ӈэвъэнэ-ым, ӄэмипԓыткук, нэмэ аймак уԓювнин.
Ынӄо вытку пипиӄыԓгыгиԓигъи.
Ынӄо рагтыгъэ.
Ԓыгэн-ым уʼвэӄуч мэԓпэнин: рэԓку оʼравэты нарычгытваӄэн.
Ӈэвъэн пынԓенэн:
Итык-ым мэчпипиӄыԓгыԓьугъи?
Ии.
Эʼквыргъам амӄынъычокэнак тъарыӈ гатвайгым.
Ынан игыр мачамгынан ӄынугынэт, чама вай гым рымавта тынанӄыпыгтыгъак!
Амӄынъычокэнак ӈэвъэн нывэймэнэтӄин, миӈкыри-ым туттэӈъэнӄэвыпԓыткуԓьын.
Нэмэ увинпыгъи пипиӄыԓгытъуԓе.
Увипԓыткук, ӄэминэймэвнин уʼвэӄуч.
Ивнин:
Таам мынӄамэтвамык!
Пэнин ԓыгэн высӄытваԓьэгыт!
Ԓыгэн амгымнан ӄонпыӈ тыпичеӈъэԓетыркын!
Уʼвэӄуч пэпэӄыԓгаръоӈногъэ.
Ӈэвъэн ивнин:
Наӄам ыԓён эʼптэ гыт ӄыӄамэтваркын!
Ӈэвъэн иквъи:
Мэвын аӄамэтвака митык!
Мэӈӄо инэԓьуркын?
Ӄынвэр эвыр у’вэӄучитэ ивнин:
0'к гынанчеӈэт пипиӄыԓгэръэт ӄынуркынэт!
Гыт ԓыгэн: амгынан ыԓваӄаатъоԓёԓьатыркын!
Гым гынан гэнанԓыԓяпыԓмаватэгыт!
Мэмыԓԓыԓята ынӄэн!
Айкоԓяк эвычаӈ гынонрок оԓёвытваԓьыт ԓыԓет уʼвэӄучитэ йытонэнат.
Ӈэвъэнин ԓьуԓӄыԓ ӄынур мутԓымуԓ гэнъэтԓин эмгэргэ!
Ытръэч.
Аръаԓя ԓыгитэԓенъеп гатваԓен амноӈынпыначгыӄай коԓё ныԓгиныгыттэпӄин.
Ынан ымыӈ нинэчичевӄин ыʼттъыёԓягты нымытвагыргын яатԓьаваратэн.
Ытԓён ӄонпыӈ нычемгъотваӄэн—эмрэвинрэнӈэ яатԓьаварат.
Ӄоԓ-ым итгъи рэтыԓягъэ, рэтыӈ ымыӈ нивӄин:
Мэчынкы вай яатԓьаӄагтэ эмнуӈыԓьыӄэгти вааммэмԓычыкойпы гаймаӈэн нъыӄамэтваркынат.
Рэтыӈ оттыԓгын рынӈэвынэн.
Пэтԓен иръыкин эԓервирэ тэнйыръэннин, ынӄо ваамэты ӄытгъи.
Вээмык раԓянтаннэнат эԓервирти - ԓыгэн-ым ынну нъэԓгъэт.
Кыевык-ым ынпыначгыӄай рэтыркыԓягъэ.
Оттыԓгын ваԓята рынӈэвынэн рэтыкэнамэԓ.
Пэтԓен йыръэннин эԓервирэ, ынӄо ваамэты ӄытгъи.
Раԓянтаннэн ваамэты эԓервирымкын, вээмэ ԓыгэн эвыр рыԓыпԓяннэнат.
Ытръэч нивӄин.
Ԓыгэн-ым яатԓьаварат тытэтэйӈэнӈын!
Ынӄоры ԓыгэвъэӈӈок ӈиныԓьыт ивнинэт:
Ынанъаёк чама ваамӄайгыпы раӄамэтваӈӈотык!
Итык-ым игыр ынӈотваԓьынынныԓьын тынтомгавын - энмэн ынӄэн ыннээн, ыннээн, ыннээн, - ӈыроча пытӄытвынэн,- ытԓён нытанчачаӄэн!
Митъэԓыги рапанӈыткы, ынӄоры-ым раноӈӈоӈыткы, ранпытвынтатыркынэткы, тыргытыр ӄынур-ым эԓервирти.
Ынпыначгын въигъи.
Ӄэгԓынангэт вээмык ԓюур ынныԓьугъэт.
Ԓыгэн эвыр иквъэт:
Ӄыгитэ вай ынпыначгыӄаен тывъё!
Пыкиргъэт вай ынныт!
Ыннанчьаԓгын ыннээн нэпирин.
Напатын.
Наноӈӈогъан - ӄэгԓынангэт-ым нытанчачаӄэн.
Ымы ӄэгԓынангэт тыргыт нынпытвынтатӄэнат, ӄынур эԓервирти.
Энмэн-ым ынкатагнэпы ыннээн гатомгатԓен, ымыӈ амваамэты ныԓеԓгыттъэтысӄивӄинэт вээмынныт.
Ытръэч.
Тэԓенъеп эʼӄэԓьэ нанӄыԓьын ӈэвысӄэт гакытайыръынтоԓен, наӄам таӈамынан ваԓьын.
Вэԓер ӈан чит игыр ыʼԓёкэн гыръоԓьыԓӄыԓ.
Ӈэвысӄэт ганмыԓен, рыпэт наӄам пытӄытакаԓгыԓьын.
Ӄоԓ ӈинӄэй ынкъам ӈээккэӄэй.
Наӄам нэнэнэӄэгти ԓёӈынма эʼӄэԓьэ амрачыко гапэԓяԓенат.
Ынӄо эʼӄэԓьыт гарагтыԓенат.
Пыкирык ярак, пынԓёнэнат эрмэтэ:
- Аʼмын рай мэӈӄо еттык?
Ӄутынэ татԓыгнэн:
Эʼтки аʼмын чекыяайпы!
Ытръэч ӄоԓ ӈэвысӄэт, амрак ваԓьын мытԓьугъэн, ытԓён нанӄыԓьын.
Нананаӄайӈыток ынраӄ мытынмыгъан.
Ынин ӈирэӄ нэнэнэт: ӄоԓ ӈинӄэй, ӄоԓ нээккэӄэй.
Ынӄэнаӄагтэ ԓёӈынма мытынтынэт.
Эрмэтэ татԓыгнэнат:
Иа’м ынраӄ анмыка рытыткы!
Нэнэнэӄэгти!
Гаймаӈэн рэӄэ ейвэчу нэрэԓгыӈынэт!
Ынӄэн эԓгуԓеӄ, ԓыгипэтԓе рэмэйӈэнӈыт!
Ынӄэн ӄун ытръэч-ым рэенӈыт ԓыгэн морыкагты!
Ӄэгԓынангэт-ым, нэнэнэӄэгти амӄынэргатык ныйӄытчоӄэнат мэйӈэтык.
Ԓыгэн ыргынан чиниткин ытԓя нынуӄин.
Ӄынвэр эвын ытԓя тэӈэмъыттъыму нэтчын.
Эӄыԓпэ ыннэнгивик гэгыттэпэвԓинэт, энмэч-ым ыргичгу вэтгавчетыӈогъат.
Тэӈэмъыттъым ныгитэӄин ытԓя.
Чакэтта ивнин:
Вэчьым ӈотӄэн мургин ытԓя?
Моргынан вай мэйӈэтык мытъяагъан?
Ӄэԓюӄ-ым ӄынвэр эчвэра нъыетынэт ӈанӄо ярагты, эʼми вай эвыр ытԓыгын мургин, вэчьым микырык нанмынат?
Йичьэмиттумгэ ивнин:
Ӈаанӄэнат ръэнутэт йымэтваркыт, нэмыӄэй мэԓемъыттъымыт?
Ынӄэнат ӄытԓыги ӄорэн ыʼттъымыт, чит гатакэчгыма ваԓьыт.
Вэты коԓё ныйӄытчоӄэнат мэйӈэтык!
Чакэтта ивнин йичьэмиттумгын:
Ытԓён вай ӄырым эмынӈин мынытвамык!
Ӄынвэр вай мытрэӄупӄэтгъэ.
Аʼтав мынчейвыткуркын, мынринъытвиӈыркын!
Ынкъам юрэӄ гынникин рооԓӄыԓык мынъэнааʼтыркын!
Ӄэгԓынангэт-ым амӄынэргатык нычейвыткуӄинэт, чама ныринъытвиӈӄинэт.
Ӈэвысӄэту итыԓьэ нэнапэчасӄэвӄэн ӄԓявыԓё итыԓьын.
Чама ӄоныры ӄԓявыԓ ныӄытԓиӄин.
Чакыгэт ӄынвэр эвыр тэвиръыӈгъи.
Йичьэмиттумгин иръыт тэйкынинэт ынкъам эвыр ӄонагтэ, ынин кэркэр.
Ӄынвэр эвыр чакыгэт ԓыгэмчытвэгъэ чама ԓыгэрмэквъи.
Коԓ итгъи чайвытконвэпы пыкиргъи ярак, эвын йичьэмиттумгын рэԓку нарычгытваӄэн.
Чакэтта тачайвэвынэн арычгытваԓьын, наӄам миӈкыри майӈармаӈ ваԓьын йичьэмиттумгык чакыгэт.
Эʼквырга кавтычгок ԓываквъэ йичьэмиттумгын.
Таԓяйвыпԓыткок, чакэтта ивнин:
Эӄыԓпэ ӄԓявыԓмэԓ ӄинэнимэтги!
Ӄэԓюӄ-ым ӄутынэ амайыԓга эӄыԓпэ римэннин ӄԓявыԓмэԓ.
Ынӄоры нэмэ чакэтта ивнин:
Вынэ виин гынин туриръын ынкъам торӄонагтэ мыйпынат!
Ымы къэԓи, ԓиԓит, пԓекыт ӄоро!
Авэръэпыгъэ ӄԓявыԓмэԓ ӈэвысӄэт.
Ынӄо тымӈамрытэнма ԓыгэн амноӈэты эквэтгъи ӈэвысӄэт.
Ымъыԓёӈэт гамгаԓявтыԓӄыеквэ гэԓеԓин ӈэвысӄэт ӈагъеквэ.
Ӄынвэр эвыр нымԓьугъи.
Ӈэнри вэтгыры ӄытгъи.
Эвын ынкы нымнымык аʼачекымкын гомакатчаԓен.
Кытԓыги ыннэн ӈэвысӄэт нырэпириӈӄин.
Ытԓён-ым пэрэёԓӄыԓ амтаӈэнъыянвэн ынкъам эвыр эмтэӈэрмэчьин.
Намӈыԓёгъан турыпкитԓьэн ӈэвысӄэт:
Ако ӄэйӈун миӈкэкинэйгыт?
Ӈэвысӄэтэ татԓыгнэнат:
Аʼм вынэ чекыяакэнайгым!
Микигыт-ым эккэйгыт?
Гымнан гэмо.
Тэԓенъеп ытԓыгын эʼӄэԓьэ ганмыԓен.
Пынԓёк нанпаавын.
Энмэч нивын:
Вынэ, рэмкыԓьигыт, ӄырэги раԓкогты, ӄамэтваԓьэгыт.
Рыԓгъэ.
Тэгмэчынкы нывуԓӄытвичычеӄин.
Ымыԓьо ёрочыкогты гатԓыръоԓенат.
Ӄынвэрэвыр ёройӈын гаԓгомавԓен.
Намӈыԓёгъан рэмкыԓьын:
Вынэ иа’м, туррэмкыԓьигыт, иръытвыкэ варкын омоммачы?
Татԓыгнэнат:
Вэԓер ӈан еп эниръытвыӈэткыԓьигым ярайпы тэквэтгъэк.
Ӄэԓюӄ-ым Ӄоԓ мургин турвъиԓьын гым ярайпы тэквэтгъэк.
Оккой вынэ!
Эвъим вайынкы эгыянвык ӄытваркын!
Эргатык-ым кыевкы аʼачекымкын рачвыӈръогъэ, ымыӈ турыпкитԓьэн ӈэвысӄэт ырыгрээн.
Ынан ымыԓьо пэчайвычанэнат.
Пыкирык-ым рэмкын тэйкэквъи.
Ӈэвысӄэт, иръыԓьын, ынанъыттъыёԓ таикавынвэты ӄытгъи.
Ӄэԓюӄ-ым ԓюӈиръытвэ итгъи.
Ыныкит-ым нъиръытвыгъэн - нэнъыԓьунэт ԓёԓьот.
Ԓыгэн ынӈин гэръыма ныпэнрыӄэн.
Наӄам ымыԓьо нинэнруԓыԓтэвӄинэт.
Ԓыгэн таӈымыԓьо аʼачекымкын рыруԓыԓтэвнин.
Ынӄоры-ым, тэйкэвыпԓыткук, рэмкын пиӈкучитгъэт.
Нэмэ ымыԓьо пэчайвынэнат пиӈкучитык.
Имырэӄувичвэтык ымыԓьо нинэнпэԓӄувӄинэт.
Ӈыроча кивкинэк ынпыянва начечавыӈогъан.
Эвыӈӈогъат:
Ыԓён ӈан эрмэԓтэтыԓьын имырэӄувичвэтык аʼачек ӄынвэр эвыр мэԓӈэвысӄэт?
Ӄутти нивӄинэт:
Кытъаткэ ӄынур армачьыӄԓявыԓен мыигырэԓ?
Эвын ԓыгэн мыкычьэ нычичевӄин - ӈэвысӄэту ныԓгыӄин.
Ынраӄ пэгчиӈу нэтчыгъэн ӈэвысӄэт, эрмэԓтэтыԓьын имырэӄычитык.
Нычемгъотваӄэнат ынпыянвыт.
Нивӄинэт.
Ытԓён ӈан этъопэԓ миӈкыри?
Ӈэвысӄэт ԓымӈэвыр ӄԓявыԓ?
Ӄутти нивӄинэт:
Этъопэԓ эвын ԓыгэн мыниръытвын!
Ӄэԓюӄ-ым миӈкыри мынчичевын?
Ытръэч-ым ӄутти нивӄинэт:
Кытъаткъэм эниръытвыӈэткыԓьин морыкагты етгъи?
Эʼквырга эвын ынӈин гатвата.
Ӄынвэр ӄоԓ иквъи:
Этъопэԓ ынӈот мынынтыгъэн: эргатык кыевкы ынраӄ рэмкын турыгъевыттэ эʼчетэ ныйъачеӈӄачетын!
Ӄэгԓынангэт-ым, ынӄэн ԓымаԓё нэԓгыгъэн.
Аʼачекыт нивынэт:
Ынраӄ-ым эргатык рэмкын турыгъевыттэ эʼчетэ йъачеӈӄачетыркын!
Коԓёмэй ӈэвысӄэт нымайӈычемгъотваӄэн.
Ӄынвэр ратагнэты эквэтгъи.
Ытръэч ӄонпыӈ нивӄин:
Эԓымӈэ эргатык рэмкын йъачеӈӄачетыркын!
Этъым вытку ынкы нэрэнпэԓӄуквым!
Ӄэԓюӄ-ым миӈкыри.
Ӄынвэрэвыр пипиӄыԓгыӄэй ыныгчурмэтэ гаԓяԓьын ԓьунин.
Аʼтав чит ивнин:
Наӄамԓым гыт ванэвэн ӄымайӈычемгъотвагэ?
Пипиӄыԓгыӄэй оʼраыныкагты пэԓӄынтэтгъи.
Ӈэвысӄэтэ ивнинпипиӄыԓгэкэй:
Ынръам эргатык энмэн мури мытйъачеӈӄачетыркын турыгъевэ ыттэ.
Наӄам вай гым ӈэвысӄэтигым.
Итык-им имырэӄувичвэтык ымыԓьо аʼачекыт тынъэӄэԓтэвынэт.
Пипиӄыԓгыӄэй панэнръэтъэвкэ эквэтгъи.
Ынӄоры апԓёратвака нэмэ ӄытгъи.
Эвын ынӄэн ынныпэвэԓӄэй нинэнмыӄин.
Пипиӄыԓгыӄэе ивнин:
Ӈотӄэн эргатык пэвэԓкай ыттэ ӄэнатыёгын - ынанъаёк ымыԓьо рапэчайвыӈынат чеӈӄачетык.
Эченур рэнэвӈын ныппыԓьэвӄэй ынӄоръым рагтаймэнӈын!
Коԓёмэй ӈэвысӄэт гагтыкоргавԓен!
Ԓыгэнэвыр ӄытгъи панэнагты.
Ӄэгԓынангэт-ым турыгъевинэӈу пэвэԓӄай энатыёнэн ыттэ.
Ымыԓьо турыгъевэ авэръэпыръогъат аʼчанвэты.
Ынӄо-ым мооян нэкыԓвыгъэн.
Эмыннэнъюну ныйъачеӈӄачетӄэнат эʼчетэ.
Ынанъяачы ӈэвысӄэт нивын:
Иик вынэ гынраӄ!
Ӈэвысӄэт аʼчанвэты кытгъи.
Нэмыӄэй эръоԓгын рыпынчичьэвнин.
Ӄэгԓынангэт-ым ытръэч пэвэԓӄай вэгыԓкунин, ынӄоръым кытаймэннэн.
Миӈкыри ӄынур эʼчеԓьын!
Ымыԓьо пэчайвынэнат!
Вытку ынкы иквъэт:
Аʼмын вынэ ӄԓявыԓ!
Ӄырымэн ӈэвысӄэт!
Ивнин ӈээккэԓьэ ӈэвысӄэт:
Ԓыгэн-ым гымнин ӈээкык гынан пирин!
Миӈкыри-ым таӈымыԓьо аʼачекыт ръэӄэԓтэвынэт!
Опопы ӈэԓвыԓ ӄычвигыткы ԓыгэн мэчгынунэтэ.
Чама чымӄык орвыт ӄыԓгыгыткы ынкъам муутэ ӄырагтытык.
Ӄэгԓынангэт-ым ӈэԓвыԓ нэчвин, ытръэч тъарыӈ ваԓьын нэԓгыгъэн.
Ынӄоры-ым яԓгытгъат ӈирэргэри.
Моотыԓяма ивнин тумгытум:
Виин вай тамрагтыркын, яраԓьыт тынымӈыԓявысӄэвыркынат.
Ԓыгэн виин гымык вэнвыеквэ ӄымгутыԓеркын!
Эквэтгъи ӈэвыскэтынӈэԓьын ӈэвысӄэт, ԓыгэн-ым гаԓгэкытгынтатыԓьатԓен ярагты.
Ярак пыкиргъи, эвын-ым ынӄэн йичьэмиттумгын рэԓку таӈъэвытԓыӈ нарычгытваӄэн.
Чакэтта ивнин:
Вынэ эӄыԓпэ мууԓьын ӄыягнагын!
Ԓыгэнэвыр йичьэмиттумгын эквэтгъи вэнвыеквэ.
Ныԓеӄин чейвыӄэе.
Ӄынвэрэвыр мууԓьын ԓьунин.
Пыкиринэӈу ӈэвысӄэтэ пынԓёнэн:
Эʼми ӈан гымнин ӄԓявыԓ?
Ӄэйвэ ярак гэпкитԓин?
Ии, гэпкитԓин,- татԓыгнэн.
Ынӄо ивнин:
Гымнан мууриԓ мынрывинрыгъэн.
Ярак пыкэрыӈоӄаатык, ԓюур ӈэвысӄэт ярайпы ӈытогъэ.
Эвын-ым ԓыгэн гаӈавкэргыпԓен.
Ԓыгэнэвыр эԓкыԓнин ӄутынэ чама ытръэч нинэгитэйвыӄин.
Пириткуԓьэ ынык ивнин:
Вынэ эӄыԓпэ ӄырэсӄикви!
Ынан ӄԓявыԓя ӄаат равъянӈынэнат!
Ԓыгэн ӄонпыӈ нинэгитэйвыӄин ӄоԓ ӈэвысӄэттумгэ.
Ӄытԓыги ытръэч йичьэмиттумгын рыӈавтыӈаннэн чакэтта.
Ынӄоры-ым вуԓӄытвик чакэтта ынраӄ ынин чиниткин кыкватрэпаԓгытъоԓен ръыԓвит тэйкынинэт, унъэчичгэ кымгытычьэннинэт.
Ԓыгэн пыԓыткунинэт ӄонайӄагтэ, выԓгыӄаӈокэргыпгъэ.
Ԓюнйыԓӄэтэ эквэтгъи - нымрэргъэ.
Пэтԓе нымԓьугъи.
Пыкитԓьэн намӈыԓёгъан:
Ӄэйӈун ыʼмӈот миӈкэкинэйгыт, ӈэвысӄэтигыт?
Ивнинэт:
Эʼтки чекыяакэнайгым.
Нивын:
Ӄырым-ым ӄытымӈэԓяйвыгэ?
Татԓыгнэнат:
Вынэ вай ӄԓявыԓеты энарэрыԓьэгым, гымыкагты чинит.
Ԓыгэн-ым пыкэрынвык ыʼттъыётрак вагъэ.
Наӄам-ым ӄоԓ ынкы янръаԓявыԓ нытваӄэн.
Энмэч-ым ытԓён ныԓгэкоргавӄэн.
Миӈкриӄун-ым ӈавтыӈыркын!
Ӈэвысӄэт гакэрма ыныӄӄач гатваԓен.
Йыԓӄыма аʼачека пэгчиӈу гэԓгыԓин ӈэвысӄэт.
Эчги рэпаԓгыръыԓвэк кагынмыԓгын ръыԓинин - ӈэвысӄэт гэкымъукэтысӄычетԓин.
Ԓюур аʼачекэн мынгыԓгын мыԓенин киткит кагычгаянвык гыргоча.
Ӄэԓюӄ-ым аʼачек тъыԓе гэӄучичьыръуԓин!
Рыпэт ымыԓьо ӄоԓеԓьынво кыеквъэт.
Мынгымԓяткоԓьын ӈэвысӄэт ԓюӈъэйӈэԓьэтэ нэнтыгъэн.
Ынӄоръым ԓыгэн ныкитэ ӈэвысӄэт эквэтгъи, ынраӄ-ым ӄоԓенымэты.
Ынраӄ вытгытрак пыкиргъи.
Нэмэ ӄоԓ мынгымԓянэн аʼачек ынкэкин.
Ԓыгэнэвыр нэмэ ӄоԓенымэты эквэтгъи.
Ынраӄ-ым яатрак пыкиргъи.
Яатрак нытваӄэн янръаԓявыԓ - ейвэԓ.
Нэмыӄэй яйваԓьаачека йыԓӄыма пэгчиӈу ԓыгнин.
Нэмэ кагынмыԓгын рэпаԓгыръыԓвэк ръыԓинин, нэмэ кымъукэтысӄычетгъи ӈэвысӄэт.
Ԓюур рэпаԓгыръыԓвэн кыкватчемэръатгъэ.
Ымыӈ унъэчичгын гэԓпъиԓин.
Акоӈан ынӄэн уʼвэӄучину ԓыгнин - миӈкыри-ым энмэн нэрмэӄин.
Кынмаԓ энмэч рагтыгъат.
Ымыԓьо тумгынӈэгъэт: чакыгэт ынкъам йичьэмиттумгын.
Виин ытръэч.
Тэԓенъеп мыгъяраԓьыт эмнуӈкы ганымытваԓенат.
Наӄам коԓё мыгӈинӄэгԓьэт.
Тэӈпэнин ӈинӄэйымкын ратагнык увичвыръуԓьын.
Ыннэн ӈинӄэй пэнин ымыԓьорык тэрмэчьыӈу ԓынъё.
Пэнин ымыԓьорык пэрэчетъё ынкъам ӄоймачыкогты аʼԓятыёо.
Ӄынвэр тэрмэчьыӈӈинӄэе нэтэнынныӈгъэн - Эʼԓеӄуйым.
Ытԓён наӄам этԓыгыкыԓьин, атԓьакыԓьэн.
Ымыӈ уйӈэ эйичьэмиттумгыкыԓьин.
Ытԓён ынйивэ нинэнмэйӈэвӄин.
Ӄынвэр эмтэвиминӈэ ынйив ивнин:
нъаԓятыёйвыркынэгым!
Опопы ӈотэннымгыпы мынъянръанмык!
Ыннйивэ татԓыгнэн:
Итык тыԓьуркынигыт чама эʼтки тыейвэчетыркын.
Ӄынвэр-ым ӄэгԓынангэт янръатгъат.
Наӄамэвын ымыԓьо торъаачеко гэнъэтԓинэт.
Эʼԓеӄуймэнэ ынйив ивнин:
Коԓё аʼмын ивкэ миӈкыри гымык тинэнынныӈэтыԓьыт - аʼԓятыёткоԓьыт мыйъоркынат?
Ытръэч миӈкыри нэрмэвӄинэт?
Ынйивэ татԓыгнэн:
Коԓё итык ынӈин риквъэ мэйӈывэԓынкыӄунэйгыт.
Вайыӈкэн ыʼсӄамӈытоӄанъявкэн рыԓкагыргын ӄырэйыръэнӈыгын выква!
Коԓё наӄам гыргоԓягты тыттаттыԓян, раԓеквыԓьын чама эркыпыԓьын, никвыӄин ӄэнъев!
Эʼԓеӄуйым гамгоԓен выквыныттатык ӄанъявэчгэты.
Янот ԓыгэн ныппыԓюӄинэӄэгти выквыт нинэныттэтӄинэт.
Тагмаԓьатав ынйивэ ратрон иръыкин нининэнтыӄин эвыр ԓиԓит, выквэн рычемавъёттэ!
Ӄынвэр тэнтыԓенмэйӈэвэ выквыԓгын рытчынин рыттэтык.
Ӄынвэр эвыр ԓьаԓянръоӈӈок эмтэӈыныгмиԓ мэйӈэԓьын выквыԓгын рытчынин рыттэтык!
Энмэч эвын ӄынвэр ынык майыӈкы ваԓьыт рытчынинэт.
Ӄынвэр ӄэнъевкин рысӄыгыргын таӈамрыттатыква рыранъававнэн.
Ынйивэ ивнин:
Аʼм вынэ мэчынкы!
Ратан!
Ытԓён мэйӈэрмэвтэгын яагъан!
Энмэч ӄыръэԓямӈыԓятгэ!
Эʼми гынин ымыԓьо аʼԓятыёткоԓьыт?
Етийгут ӄынтыгынэт!
Эʼԓеӄуйым эʼрамӈыԓятгъэ.
Ӄэгԓынангэт, ымыԓьо аʼԓятыёткоԓьыт ынинэт ивнинэт.
Нэмыӄэй-ым ӄэԓюӄ ымыԓьо ытри аʼачеко гэнъэтԓинэт.
Ымыԓьо Аʼԓяӄоймарыкы ӄытръугъэт, ымыӈ ынпыначгыт.
Ынанъыттъыёԓ Эʼԓеӄуйым иръытвыгъи тайкавынво.
Тайкавынвык нъэԓык, вэкуԓӄиквъи.
Ынӄо иквъи:
Ӈотӄэн-ым ытԓён тургин таныннынъё чама аʼԓятыёё Эʼԓеӄуйым!
Ымыԓьорык ынраӄ айыԓго ныԓгыӄин, Миӈкри ӄун Э’ԓеӄуймэн тыргыриԓ майӈаԓваӈ ныпэраӄэн.
Ынанармачьа пэнрынэн.
Э’ԓеӄуймэнэ, мынгэпы тиӈусӄычэтык, рыпэт мынгынԓыпъаннэн!
Рэԓпэпы мынгытԓыӈын гэтэӈыгтыԓин.
Ӄутырык-ым ԓюӈынтэйкэвэтэ гэнтыԓин.
Мынгынԓыпъатъё ԓюнъегтэԓе итгъи.
Ынӈин.
Тэԓенъеп гаӄогԓегныматваԓен Оʼмйъаяӄ.
Ытԓён уйӈыԓьин эӈэвкыԓьин эвыр экымиӈыкыԓьин.
Эԓеръук амран нэнапэԓяӄэн, ныӄааԓьатакватӄэн.
Наӄам ытԓён ӄорок ныԓвавӄэн.
Ӄэԓюӄ-ым ныԓгэнымԓыӄэн!
Ытръэч-ым ынӈатаԓ ытԓён мынгытча ныткивӄин аӄамэтвака!
Пууръу-ым ыныкит ныӄамэтваӄэн-ым таӈымыԓьэты ӄаанмын нинэнуӄин гаӄачайыръыма эвыр гарэԓӄыма!
Ӄамэтваӈӈок-ым таӈымыԓьо тэкичгын нэнапатӄэн, нырэԓӄыпатӄэн, апаткэгты ваԓьын-ым ынраӄ нинэнэрӄин.
Ынӄоры-ым нутэсӄын нинэргыткуӄин онмэты ынкъам ынкэгйит напаӄатԓыӄэн ӄамэтваӈӈок.
Янот-ым таӈымыԓьо рооԓӄыԓ нинэнэймэвӄин, чама ымыӈ нимԓынэймэвӄин, иӈӄун рэвэӈкыргэтгъэ гэтытвама.
Нэмыӄэй мынгытча ныткивӄин гэтытвак нотаргыргык апаӄатԓытвак.
Нэмэ-ым ӄутырык коргыянва гэтэнынныӈԓин Оʼмйъаяӄо.
Эʼквырга-ым ыныкит ныгэтрагчыӄэн- ныԓӄутӄин гэтытванвэпы, нанӄын ынин ӄынур иръын ныватыӈ нинэричитӄин.
Вытку ынкы ынин ӈэԓвыԓ нэнаръэтгыпӄэн.
Ӄэԓюӄ-ым гэтытвама ӈэԓвыԓ нэквэтӄин ынкъам ныманаӈатӄэн.
Вачак-ым ынан таӈыннанъыԓё нинэнумэкэвӄин, чама ӈаеты ныёпыеквэԓьатӄэн.
Нэмэ ӈэԓвыԓ манэграгты нинэнԓьэтэтӄин.
Пэнинэмиԓ нитӄин, мынгытча ныткивӄин гэтытвагты.
Нэмэ ӈэԓвыԓ нинэнумэкэвӄин гэтрагчык.
Ытръэч омкыянвэты манэгран рыԓьэтэннин, нэмэ ӄаанматгъэ.
Пэнинэмиԓ нутэсӄын гэргыԓин камэтваӈӈок.
Ынраӄ ӄытԓыги нутэргэтыԓьын ӄамэтваӈӈок эʼӄэԓьэ нывинвыгитэӄин.
Наӄам ԓыги эʼӄэԓьэ Оʼмйъаяӄ.
Энмэн этъопэԓ туръэнӄэвыԓьын аёԓьатэты пэрэёԓӄыԓ ынкъам чама ӈэԓвыԓ эткаёԓӄыԓ.
Аʼмын-ым эчги туръэнӄэвыԓын Оʼмйъаяӄ ԓюур эʼӄэԓьымкэ накамԓеԓтагъан, ԓыгэн-ым пойгыт эʼӄэԓьин нытӄичгытрэтӄинэт чама нэрымъэйӈэгъэн.
Нивын:
И-ик!
И-ик!
Ынӈатаԓ-ым игыр Оʼмйъаяӄ-мыԓыԓьын ӈэԓвыԓекы рээн мынынрагтатын!
Оʼмйъаяӄына ивнинэт:
Ик!
Вынэ виин ев-ев!
Еп тытимтиӈыркын!
Этԓы аченрыгчаткыԓьэн!
Ӄытԓыги ынин нанӄын чинитувикык нинэкыԓтычирӄин.
Ӄытԓыги-ым энмэн эттэԓыткокэгты пойгыԓьатык.
Наӄам ӈэԓвыԓ манэграк чымче нытԓытваӄэн.
Ԓыгэн вэты эʼӄэԓьэ Оʼмйъаяӄ нынъававыӈӈотыԓяӄэн.
Ынӄоры ытръэч ӄоттыԓяма эʼӄэԓьыт ивнинэт:
Ӈотӄэн-ым ытԓён ӄовԓегнымытваԓьын Оʼмйъаяӄ!
Ԓыгэн-ым пойгын ынан гавопӄанэԓёйвыԓен, рыпэт эвытрыкэ гэнъэтԓин амынйыӄытчова ынкъам ытԓён рыпэт гагыргоԓятԓен!
Ԓыгэн пойгын ытръэч ныръоръайӈаӄэн!
Эʼӄэԓьыт ымыԓьо айыԓга гынтэвръугъэт.
Яаԓеӈӄачайпы ымыԓьо нинэԓыпычвиткуйвыӄинэт пойга.
Ымыӈ ыннэн ԓюӈынрынувэ рыннин.
Нэмэ панэнагты манэграгты ӄытгъи, апаӄатԓыткогъэ рыгъёчгык.
Нанӄыкыԓтэԓгын рырыткунин, ынкы нэмэ мынгытча киквъи.
Энмэч-ым ныгытгаръоӄэн.
Гэтрагтык-ым манэгран тимтигнин.
Манэгрэмтэгты ӈэԓвыԓ ръэтгымнэн.
Румэкэвыпԓыткук ӈэԓвыԓ, ярагты агтаннэн.
Ярак пыкирык, ӈыроӄ ивԓюттыт ярак айгысӄыӈӄач рымнинэт - уттынпын.
Ынӄэн-ым гэнйычгыткувԓинэт ныроӄ ивԓюттыт.
Ӄытԓыги-ым энмэн ынраӄ ынӄэн ярайпы ԓыԓепыткукин - гынрыратын.
Энмэч-ым Оʼмйъаяӄ ԓьаԓяӈэты нытэнмавӄэн, орвыкэнат пагтыԓгыԓӄыԓтэ ӈаргын нэнантэнмавӄэнат.
Кэтэм гатгаткома ӈаргын, ӈэранъаачека найъон - инъыԓьэ.
Оʼмйъаяӄына ивнинэт:
Оок, еттык!
Нататԓынын:
Ии.
Вынэ, рэмкыԓьытури, ӄырэсӄиквытык, мынӄамэтвасӄэвмык.
Татԓыӈыткогъат:
Вынэ вай виин!
Вэԓер ԓыгэн киткит мынъымэчиквичиԓгэнмык!
Чит итык гыныкы мытԓейвымык эмпэгчиӈэ, наӄам ымыԓьо нивӄинэт: Оʼмйъаяӄ нинъыӄин чама ныԓгэнымԓыӄэн!
Ивнинэт:
Коԓё аʼмын тури ныԓевԓевтури!
Аԓымыӈ вай гым торгынан ԓыги!
Ԓыгэӄоймавэрэӈ ваԓьэгым аны!
Ынӄорыӈ-ым Оʼмйъаяӄ ӈытогъэ.
Гыргоԓягты оттынпыткынэты ыʼскагтатгъэ ынкъам ынкы гыргоԓ ӄонгыткатгъэ, нъаԓяёӄэн.
Ӄынвэр-ым аʼачекыт аʼтчак ԓывавкы ӈытогъат.
Яраӈы нэкимԓиԓын, ԓюнԓьутэ нэнтыгъэн.
Ӄынвэр-ым ыʼръытагъенчагъэ Оʼмйъаяӄ.
Ԓыԓепысӄычетгъэт аʼачекыт гыргоԓягты, эвын ынкы оттынпыткынык гыргоԓ ӄонгытката нъаԓяёӄэн.
Ытръэч-ым гэргэтгъэт аʼачекыт, иквъэт:
Оккой мэй!
Аʼмын эвын чеӈэт ӄэгԓынангэт нымԓыӄэн!
Ӄырымэн микынэ рыпаԓӄовъёԓӄыԓ!
Ӄэԓюӄ-ым эквэтгъэт ярагты.
Ытръэч.
Ӈирэк оʼравэтԓьат ганымытваԓенат гэӈэвъэнэ.
Эвыр ыргинэт нэнэнэт, у’рэтыԓьыт, кэԓьэтэ нэнанмыӄэнат.
Ԓыгэн кэԓы оʼраӈ тэӈэмӄынвуԓӄытвик ныԓейвыӄин.
Ӄынвэр чемгъотвагъат воԓкытвэӈӈок.
Ыʼвэӄучитэ ӈэвъэн ивнин:
Опопы ӈотӄэн нэнэны, ытръэсӄэв ӄэԓюӄ, мыннатчыӈатгъан епынмычыко!
Ӄэгԓынангэт епынмычыко нанатчыӈатын нэнэны.
Ынраӄ-ым начемгъоӈӈон увичвинэӈ-нэнэнэӄэй.
Ԓыгэнэвыр ръыпыԓвынтэн нэнэнэӄэй нэтэйкыгъэн, наӄам ытԓён ӄынур эюԓьыԓьын, ымыӈ ныкамаграӄэн!
Ыргынан энмэч кэԓы аʼтчата нынтыӄин - титэ рэетгъэ.
Ынкъам тытыԓ ааӈкы нынъатчавӄэн.
Ӄэгԓынангэт-ым кэԓы нэмэ вуԓӄытвик ӄытгъи.
Ԓыгэнэвыр рэсӄиквъи.
Пынԓёгъэ:
И-ик!
Эʼ-э-эми?
Нататԓыӈын:
Итык-ым вай ӈотӄэн.
Ынӄо ёроӈы натытԓёпын.
Эвын-ым ынӄэн раԓкойпы аʼрэта нынтыӄин пыԓвынтынананаӄай.
Ԓыгэнэвыр кэԓьэтэ ивнинэт:
Ако, вынэ ынӄэнаӄай гымыкы ӄытриԓгыткы!
Аʼтавԓыгэн тэгъеӈыркын!
Нэтриԓын нэнэнэӄэй!
Аны ӄэԓюӄ юуткугъи!
Ӄутынэ йытык тэвмэтэвнин мынгык ёоткотваԓьын.
Ӄынвэр ваӈэйпыръогъэ, тъыԓкамаграръогъэ:
И-ик-к-кы-ы-к-а-а!
Аны вай гымнин мынгыԓгын чывиркынин!
Эӄыԓпэ ӄынъюуткутурэквыткы!
Нататԓынын:
Мытив-ым ӄонпыӈ гыт тэгъеӈыркын морыгнананагты!
Ӄырым мыныгтыгъэн!
Ӄэԓьо ӄынвэр ръэнут мынйыԓгыт!
Ӄынвэр кэԓы ярагты гынтэквъи.
Ымтыԓяӈэт пыԓвынтынананаӄай мынгык гиԓгиӄэтԓин.
Ӄынвэр кэԓьин мынгыԓгын мутԓытъыръугъи.
Мотԓепы вагъэ тэрмэчьыӈ!
Ик!
Ытръэч.
ЫНПЫНЫЧГЫӃАЙ, АЧЬЭӃО НЪЭԒԒЬЭН Ытԓён вай ӄынвэр гым егтэԓык - нымытвак тыԓгимэйӈыӄытчирэгъэк.
Ванэван вай ейвэчу чама ыʼмпэӈу ӄинэԓгытык?
Ыкээн ынӄэн тури ынӈин нъэԓтык!
Энмэн тэԓенъеп гатваԓен ынпыначгыӄай ӈыранаккаԓьын ынкъам наӄам ыннэн ӈээкык.
Ытԓён-ым амыгтынпава рыпэт гэӄытчирэԓин ягтаԓытвак ынкъам нымытвак.
Миӈкыри ымыԓьо ынинэт нэнэнэт гэвмиӈэтԓинэт чама нэмыӄэй энмэч гэнпэвԓинэт.
Йъарат-ым ынанынпычьын энмэч ынпыначго гэнъэԓԓин.
Ӈинчьэт-ым мэчынкы ынпъаԓявыԓё гэнъэԓԓинэт.
Ӄынвэр-ым ынпыначгыӄая ынанынпычьын кымиӈын ивнин:
Ытԓён вай ӄынвэр гым егтэԓык - нымытвак тыԓгимэйӈыӄытчирэгъэк.
Ванэван вай ейвэчу чама ыʼмпэӈу ӄинэԓгытык?
Ыкээн ынӄэн тури ынӈин нъэԓтык!
Ынпыначгыкымэӈа татԓыгнэн:
Итык ӄэйвэ мытъымпэӈэтыркын.
Чама мытмэйӈыейвэчетыркын.
Ытръэч-ым ӄэԓюӄ миӈкри мынынтыгыт, нэмыӄэй егтэԓыԓьигыт.
Нэмэ ытԓыгын:
Ивкэ гым гэчеврамкэты ӄэнанвэтгыԓьавыркынэтык?
Эккэтэ пынԓёнэн:
Миӈкыри ӈот-ым?
Вайынръэм-вай - аӈӄагты, ачьэӄрамкэты.
Кымиӈэ ивнин:
Ынанкэн-ым янот ынанӈэнчьан нэнэны ӄымӈыԓёгын.
Этъоӄааӄын пынԓёнэн ынанӈэнчьан нэнэны.
Ытԓён-ым итык вэтгыры гатваԓен, ытръэч-ым ынан ԓёӈымӈыԓёта гэнтыԓин - маӈэнгэчеврамкэты тэгъеӈыркын.
Этъоӄааӄын вуԓкытвик ымыԓьо кымиӈыт румэкэвнинэт.
Ивнинэт:
Китаӄун-ым гымнан мыйпыгъан гымнин ынанпэтыэръыӄай, вэԓчиин наӄам энанвэтгыԓьавтык.
Ытԓыгэ ԓыгэпэтыэръыӄай йымнэн ынкъам ивнинэт:
Ԓыгэн-ым ԓыганԓеӈӄач эръоԓгын ԓыгиӈиԓгыӄэе ӄынкыԓвэтгыткы.
Ынӄорыӈ, эчги ымыԓьо рэмкын йыԓӄэтгъи, кымиӈыт ивнинэт:
Китаӄун-ым аӈӄачормэты мыныԓӄынмык.
Кымиӈыт ымыԓьо вэтгыргыӈ вагъат.
Ынкъам аӈӄачормэты ӄытгъэт, наӄам нытаӈэргыпйъэԓгытваӄэн.
Ынӄорыӈ-ым кымиӈыт ивнинэт:
Гым-ым вай вайынрэ гэчевнымэты опопы тыԓӄытыркын.
Ынкы-ым ӈаан опопыӈ апаӈъэвкэгты, аӄытчеракэгты мытваркын - ачьэӄрамкык.
Митъэԓыги гымнин ӈойӈын гээвкы ратваркын, эвыр торгынан гым ԓьук.
Ԓыгэн-ым ӈан ынпыначгыӄай аӈӄак эԓкыгъи.
Эʼми ӈан вуԓӄыгиӈэтгъи.
Кымиӈыт рагтыгъат, йыԓӄысӄиквъэт.
Эргатык-ым наԓьоӈӈогъан ачьэӄымкык рээн ӄоԓ ачьэӄ, ԓыгиӈиԓгыӄэе ӈойӈынкыԓватыԓьын.
Ӄэгԓынангэт, кымиӈэ нэԓкыԓын ынӄэн гатԓе.
Ынӈатаԓ-ым гакоргавԓенат ытри.
Ытръэч-ым ԓыгэн нивӄинэт:
Рэӄуԓымӈэ ынӈатаԓ ытԓыгыӄэй таӈпаӈъэвӈытогъэ!
Ытръэч.
Тэԓенъеп аӈӄачормыеквэк ынанармачьо нитӄин Айванармачьын.
Ытԓён эмэрмэтэ этынво нитӄин ымыԓьорык.
Наӄам ынинэт мигчитԓьэт нъытвыԓьэтӄинэт, ӄонпыӈ эвынгынникутэ нитӄинэт.
Ынан-ым наӄам киткит тэкичгэ нэнаԓпынрыӄэнат.
Ӄутти тэкичгыт виԓю нинэԓгыӄинэт чавчывагты.
Ӄол-ым ынпыначгыӄай эмнуӈкин ытръэч ӈыронӄааԓьын ынкъам ӈирэнэккэԓьын.
Ытԓён ӄынвэр аӈӄачормэты яԓгытгъэ, Айванармачьэты.
Ынинэт-ым кымиӈыт ытръэчтэгын нэмыӄэй нарманымԓыӄэнат, йъарат-ым ынпычьын.
Ӄоԓ итгъи ынпыначгыкай ръавоԓьэты ӄытгъи.
Айванармачьа ивнин:
Яв-ев!
Вынэ тэԓвъэм тэкичгэ мыԓпынрыгыт!
Ӈирэӄ итгиԓгытъуԓти йыннинэт ынкъам ынпыначгыӄай рыӄуймэвиривнин, ёнэнат ӈирэӄ итгиԓгытъуԓӄэгти ынкэчыку.
Ынӄэн-ым аʼмын ӈан рагтыгъэ ынпыначгыӄай.
Ӈэвъэн ивнин:
Вай-ым гэӄэвийгым!
Ӈэвъэнэ пынԓёнэн:
Наӄам эʼми?
Ынпыначгыӄай ӄуймэвиригъи.
Ӈэвъэн ивнин:
Вай-ым.
Ӈэвъэнэ пирининэт ӈирэӄ итгиԓгытъуԓӄэгти.
Ԓыгэнэвыр эӄылпэ рыгъевнинэт кымиӈыт, ивнинэт:
Вай кыԓьугыткы турыкытԓыгин ӄэвииръыт!
Ытԓьата ымыԓьо кымиӈыт авэръыԓпынрынэнат, ивнинэт:
Вынэ эӄыԓпэ такэчгыԓпынрыткоԓьын ӄыйъогыткы!
Наӄам вэԓерӈан кымиӈыт эԓёԓьынвэпы турыпкитԓьэт.
Ԓыгэн турйыԓӄэтыԓьыт.
Вачаӄ-ым авэръэпыпԓытконаӈо ръавоԓьэты ӄытгъэт.
Пыкиринэӈу ынпычьыкымиӈэ ръэв киткит эвыча гыткак ръысӄыйӈа чывинин.
Айванармачьа ԓыгэн нинэгитэӄин, ынӄоръым чыгайчыкойпы ыннэнрыԓгэ йытонэн аԓгээкэрэпаԓгын ынкъам ԓыгэнэвыр тэвԓянэн, ынӄорыӈ рырыманнэн чыгайыткынык.
Ԓыгэнэвыр иръын йыннин, ынӈин вакоԓкэвэты нъатчаӄэн.
Чит ымы ытԓеӈи иръытвыркын.
Ынинэԓьэ ивнин:
Ынан гымнанчиӄай тырапэнрыӈын.
Ынинэԓьэ пэнрынэн.
Аны коԓё аԓгээкэрэпаԓгыткынык гэтэйкэвԓинэт.
Ынраӄ-ым Айванармачьын ныгынтэвыԓьэтӄин, пирик нэнаԓвавӄэн.
Ӄынвэр гаԓятыԓяԓьын эʼннэпы ԓыгэгтыркыпԓынэн, ванэван такэгынмыӈэты.
Ԓюур ԓевыт риԓгиӄэвнин, ытръэч йынрэԓгык ниԓгиӄэтӄин.
Вачаӄ панэна нармачьытвэтчатваӄэн.
Ӄынвэр пэӄэтэтатгъэ, ԓыгэнэвыр въигъи.
Ынраӄ-ым айыԓгавыӈогъат тэгинӈэтыԓьу итыԓьыт томгэты.
Тумгэ нивынэт:
Ыннатаԓьым вэԓынкыӄунэтури, ипэ-ым гыт!
Ԓюур ӄун тымын!
Эʼткиӈ мурык тавэмэнӈыгыргын.
Ԓыгэн-ым ръэв нэтэйвыӈгъэн ымыԓьорыкы.
Ӄутынэ-ым чывипыт ярагты имтинин.
Ярак райвачыӈ рытриԓнин.
Ытԓя ивнин:
Ӈаан-ым ӄэвииръын тырэтын.
Ытԓьата пынԓёнэн:
Эʼми-ым?
Эʼми?
Ярак райвачыӈӄач варкын.
Ӈытогъэ ымыӈ ытԓыгын.
Эвын-ым нэԓьун: коԓё ръэвин чывипыт.
Ынӈатаԓ-ым гамайӈыкоргавԓенат.
Ынкатагнэпы рэмкын кынмаԓ нъэԓгъи.
Ымыԓьо гынникууръыт натайвыӈыӈонат.
Ытръэч.
Ӄоԓ тэԓенъеп ганымытваԓен гэӈэвъэнэ.
Ытри-ым ытръэч ыннэнкымиӈыԓьыт.
Итык-ым ытри мыгнымык рээн нытваӄэнат.
Ӄутыргин аʼачекымкын амӄынэргатык ниԓюԓьысӄивӄинэт.
Ӄонпыӈ нырамлытвэӈӄэнат.
Наӄам-ым ӄутыргин пысӄункымиӈын ӄонпыӈ ытръэч уттынпык ӈаргын ымъыԓёӈэт ноԓытваӄэн.
Ымыӈ ынкы оԓытванвык нытъирэткуӄин.
Итык-ым рэсӄивычьэтэ нитӄин, ытръэч нэмэ чоттагнык варэк ӄонпыӈ ноԓытваӄэн.
Ыʼвэӄучитэ ӈэвъэн нинивӄин:
Ынраӄ мургин ӄԓявыԓ ытръэч ӄонпыӈ оԓытваркын.
Итык наӄам читэвын агыткапаӈъэвкыԓьэн.
Ӈэвъэн ночыткоӄэн:
Ӄэԓюӄ-ым миӈкри нитын, эʼквырга въэйэвиръыԓьын!
Миӈкри ӄун ытԓьата гэтэйкыԓинэт тэӈэмвъэйин иръын ынкъам ӄонагтэ.
Ӄымэԓ-ым ынкъам ӄонпыӈ гыткъэвыӈ мачапъарарыӈ ныԓеӄин.
Эԓёԓьынвэпы пыкирык, ӄутырык аʼачека пэнин тэнӈу ԓынъё: въэйиръыԓьын, конпыӈ, оԓытваԓьын!
Ӄуԓинымык-ым чекыяа ӄоԓ нытваӄэн ытръэттэгын ныгтиӈӄин, нытаӈпэраӄэн таӈвыԓгыӄаӈокэтԓьан турмэйӈэнӈэвысӄэт.
Нэмыӄэй инӄэн ӄутыргин ытръэсӄэв ӄувԓиӈээкык, уйӈэ нэмыӄэй эйичьэмиттумгыкыԓьин, ӄынур въэйиръыԓьын.
Ытръэч-ым ытԓён аръаԓя нымытԓёӄэн, ныԓгининъыӄин!
Ӄынвэр-ым ӄоԓ ӄуԓинутэкин аʼачек ӈэвынъюсӄиквъи.
Ытрэч-ым матаԓьыԓӄыԓя ивнин:
Ытръэч-ым вытку гынан рапэчайвыӈын рачвыӈкы, ынкы вытку гынан рэпириӈын гымнин ӈээкык!
ныгтиӈӄин, ытръэч-ым нинъыӄин, вытку пэчайва пэрэёԓӄыԓ.
Ԓыгэн эмынӈин ымыԓьо нываԓёмӄэнат.
Ӄынвэрэвыр рэмкын эмыпкитԓьэну нъэԓгъи: аʼачекыт ынкъам эвыр ынпыначгыткот, иԓкин ынпыӈэвыткут пэгчиӈытԓепысӄивыԓьыт.
Наӄам-ым ӈэвысӄэтэ тэӈэмыннэнъюну нэнанрачвыӈатӄэнат аʼачекыт.
Ымыԓьо ԓыгэн нэнапэчайвыӄэнат, пэнин янраӈай ныкавраӄэн.
Ӄутти-ым еп уʼрэӈэнри тыԓяма ныԓвавыӈӈоӄэнат, ныгтырэнъатанӈыӄэнат амрапэчайвыткоӈа ӈэвысӄэтык.
Ԓыгэн пэнинэмиԓ ярак пыкэргыргык эчгытвэтэӈэ нъысӄагтыӄэнат.
Ӄынвэр эвыр вэԓёмгъат Въэйиръыԓьыргин ӄоӈычгъаачеграмкын, ипэ-ым ынпыянвыт.
Аʼачекыт ынпыянва нивынэт:
Ытԓён рай рэмкын ӈэвысӄэтык тыԓеркын!
Тури рэӄыркынитык оԓвытваркынэтык?
Наваԓёмын аʼачека ынӈин ваԓьын ӈэвыскэт.
Наӄам-ым ынӈатаԓ коӈычгъаачеграмкын торымчытвэпԓыткоԓьын, ынӄэната коԓё ныченрыгчатӄэнат.
Чама нивӄинэт:
Ӄынвэр коԓё ӄутырык нэрэпириӈын!
Ԓыгэн-ым ӈан рэмкын ченрыгчакватчагъэ ганпыначгыма ынкъам ганпыӈавма, таӈымыԓьо аʼачек.
Ӄэԓюӄ-ым ытръэч Въэйиръыԓьын пэԓятгъэ гэтԓыгэ.
Турыпкитԓьэт-ым мычытвэаʼачекыт ӈэвысӄэтэ нэнанрачвыӈатӄэнат эмыннэнъюну, ымыԓьо нэнапэчайвыӄэнат.
Ӄынвэрэвыр амӄынэргатык пыкирыткуԓьэтык гамганымыткойпы гэԓгимкэтԓинэт.
Ӄынвэр-ым Въэйиръыԓьын нэмыӄэй гакавкэёԓен ярак оԓвытваԓьатык, наӄам ымыӈ ԓыгэн ԓёӈвакъотвата ыʼтԓён.
Ӄынвэр-ым ытԓыгын ивнин Въэйиръыԓьэ:
Аʼмын вынэ китаӄун эʼптэ гым гэчеватыԓьэты, раӈавысӄатынӈаӈыԓьэты ӄинэнԓьэтэтги.
Чама нэмыӄэй гым ӄԓявыԓегым ынкъам ӈавысӄэтэты нэмыӄэй тытэгъеӈыркын, энмэч ԓыгэн чинит чимгъутэ тивыркын, гымнан тырэпириӈын.
Ԓыгэнитык-ым вай мыткимэвыркын ӈэвысӄэтынӈэԓьымури, чама ӄынвэр юрэӄ морыкъаачека нэрэпириӈын.
Аԓымы гымнан ӈуткэкинэт ымыԓьо аʼачекыт тытэнгыеӈынэт эʼӄэԓьуԓӄыԓԓьэт!
Аԓымы ӄэйвэ эты ытри гамчытвэпчыткоԓенат, наӄам-ым иа’м ытри айытрыԓьовкыԓьэнат?
Ытԓыгэ ивнин:
Ытръэч-ым коԓё ԓыгэнитык ыʼмпаӈгыргэгыт, наӄам ытръэч ынкы роԓытваԓьатыркын ӈаргын ынкъам чама чоттагнык!
Въэйиръыԓьын вэнԓыги нъараӄатӄэн, эвын ԓыгэн ытԓыгэты рыԓьэтэтийгут нитӄин рачвыӈрамкэты.
Ӄынвэр-ым ытԓыгэ ейвэчу рытчынин.
Ӄорагыркэсӄэвъэ.
Ытръэч-ым ыннэн гаканъё ярак рыпкирэннин.
Ынӄъом ӈэвъэнэ ивнин:
Опопъым ӄэмынԓьэтэтгын гэчеватыԓьэты!
Чама вай ярамэгчератык тыруԓевык, юрэӄ ӈэвысӄэтынӈэԓьын!
Уʼвэӄучитэ очнэн:
Ԓыгэнитык чамъам рэӈэвысӄэтынӈэгъэ!
Чама гымык ԓыгэнитык ыʼмпаӈгыргын!
Вэнԓыги-ым рэпаԓӄооԓгык орвыткынык вытрыӈ нэкыԓтыгъэн - ӄынур-ым въиԓьын!
Ытԓьата Въэйиръыԓьын аʼтав нинэтэнӄитпыӈӄин чама эвын ԓыгэн ӈэвысӄэтынӈэйгут нинэнтыӄин кымиӈын.
Чинъюргыԓьын!
Ынӈин-ым ӈан ытԓыгэ рэмгутэннин рэпаԓӄооԓгыткынык.
Аʼмын-ым пыкиргъэт рачвыӈрамкык.
Ӄэԓюӄ-ым турыпкитԓьэн найъогъан.
Нивӄинэт:
Коԓё мэй ръэнут мэԓвъиԓьын нинэнэмгутэтӄин?
Наӄам ӈан рэпаԓӄооԓгыткынык!
Нивын:
О-ок етти!
Ии.
Ԓыгэнэвыр нэкыԓгытвыгъэн.
Намӈыԓён:
Ръэнут нинэнэмгутэтигыт?
Вынэ гымнин кымиӈын - ынӄэн Въэйиръыԓьын.
Ако вынэ ӄытрыткугыткы!
Эʼптэ ныӄамэтвасӄэвын!
Ӄэԓюӄ-ым Въэйиръыԓьын нэнрывинрыгъэн чоттагнэты, гыткъэвкы мачапъарарыӈ ныԓеӄин.
Кэтэм-ым нытурвуԓӄытвичычеӄин, эвын рэмкын гапааԓен рачвыӈкы.
Ԓюур-ым Въэйиръыԓьынэ ԓьунин тэӈвытку ынӈин гытэӈъяаԓьын таӈпэраԓьын, выԓгыӄаӈокэтԓьан, агтымайыӈкыԓьэн ӈэвысӄэт!
Ынан ӄонпыӈ чычаткына нинэвинвыгитэӄин ӈэвысӄэт.
Ӄутти-ым аʼачекымкын ӈаргын ныпиӈкучитӄинэт - ӈэвысӄэтин пэчайвыёт рачвыӈкы, чымӄымкын-ым ей арачвыӈкыԓьэнат ынкы рээн нэмыӄэй ныпиӈкучитӄинэт.
Танӈыткогты нивӄинэт:
И-ик ӄэйвъэм ыԓён Въэйиръыԓьын нэмыӄэй пэгчиӈэквъи - рэӈэвысӄэтԓьуӈгъи.
Итык-ым ытԓён пытӄуйӈэ ратвагъа эӈэвысӄэткэ!
Въэйиръыԓьын-ым рыпэт йыԓӄэтык ныԓвавӄэн, аръаԓя ӈэвысӄэт ԓинԓиӈык гэнъэԓԓин, эԓкытвама ӄонпыӈ ӄынур нинэгитэӄин.
Ӄынвэр рэмкын кыявыӈогъэ, еп Въэйиръыԓьын эйыԓӄэткэ.
Ытръэч гэмэчтъирэԓин.
Таӈэргыръомэч нэмэ рэмкын рачвыӈынвэты умэкэтгъи.
Нэмэ ԓыгэн рырачвыӈаннэн ӄоԓ мычытвъаачек - Въэйиръыԓьыргин энааԓьын, коԓё коргъаачек!
Ԓюур-ым вай нэмэ амынан ӈэвысӄэт пыкиргъи, рачвынтомгын гаԓгэпэчасӄэвԓен.
Наӄам ӈаргын нэмыӄэй нытԓепӄин Въэйиръыԓьын оԓытвагты.
Ӄынвэр ӄуԓиԓьэтгъи оԓытваԓьын:
Мэй!
Мэй!
Кита гымраӄ эʼптэгым мырачвыӈгъак!
Ынпыначга нататԓыӈгъан:
Аʼмын вынэ ӄоԓвытваркын!
Ԓыгэнитык кэмаквыргэгыт!
Еп ӈаан нымкыӄинэт четчеӈыркыт!
Въэйиръыԓьын аръаԓя эвйитвыкэ гэнъэԓԓин.
Нинивӄинэт:
Эвын ԓыгэн тырарачвыӈгъа!
Нэмыӄэй ӄԓявыԓегым таӈыннаныӈ!
Нэмыӄэй ӈавысӄатэты тытэгъеӈыркын турыгмиԓ!
Ӄынвэр иквъэт:
Аʼмын вынэ опопыӈ нынрачвыӈавнэн, ӄырым эвын эты нывйитвыгъэн!
Ытръэч-ым ӈэвысӄэт нивӄин.
Ԓыгэнитык кэмаквыргын!
Ӄэԓюк-ым ӄонпыӈ тэнӈу ныԓгыӄин вэтчата оԓытваԓьын.
Ӄынвэр-ым ӈэвысӄэтэ рырывинрынин рачвыӈынвэты.
Наӄам-ым мэрынрэӄэй Въэйиръыԓьын ныԓеӄин - мачапъарарыӈ, гыткъэвкы.
Ӄонпыӈ нэнанмараватӄэн ӈэвысӄэтэ тыԓяма, нинивӄин:
Ԓыгэнитык гараӈӈытайгыт кэмаквыргэгыт!
Въэйиръынэ ытръэч нинивӄин:
Энмэч аʼтав мынԓеркын!
Авнамаравка!
Эчги ӈан ярак амэчатгъат, ӈэвысӄэтэ Въэйиръыԓьын упынъыԓинин, таӈвытрыӈ рирэннин.
Ԓыгэнэвыр ӈэвысӄэт амынан нэмэ каврасӄэквъэ Янраӈаеты.
Въэйиръыԓьын коԓё анӈэнаԓӄотгъэ.
Аны коԓё гэвэԓеркыԓеԓин вэнвыеквэ!
Ӄынвэр-ым въайӄонагтэ, въэйиръын рычыпъыткъуръувнинэт!
Эʼми Янраӈай кавранэн, энмэч ӈэвысӄэт уйӈэ.
Гакапчачавԓен Въэйиръыԓьын ынкъам нивӄин:
Коԓё аʼмын уйнэ эӈэвысӄэткэ тытвагъак!
Пытӄыԓымӈэ гэкэвԓин Въэйиръыԓьын!
Ӄынвэр ԓьунин ӈэвысӄэт - еп-ым ярак чекыяа!
Въэйиръыԓьын коԓё ӄитпэквъи!
Ӄынур-ым ԓыгэн нинэӈиԓгытиӈуйвыӄин амйыӄытчота ӈэвысӄэт Въэйиръынэ!
Ӄынвэрэвыр ӈэвысӄэтэ кытгынтыӄаврыткын ваԓёмнэн, эӄыԓпэӄэй!
Ынкы тааԓгыԓятгъэ.
Эвын гынмыԓкин опынъыԓеё ныпкитчыӄивӄин!
Ачгытыԓьын пынԓёнэн:
Ынраӄ мэӈин?
Энмэн гынин ӄԓявытԓыӄыԓ Въэйиръын!
Энмэч вай виин гым мыпкитчыӄивык ярагты!
Ӄэԓюӄ-ым нырэӄын ӈэвысӄэт?
Ԓыгэнэвыр Въэйиръыԓьэ ӈэвысӄэт ԓыгэӄонпэчасӄэвнэн.
Ӈэвысӄэтэ ымыӈ винвыт кыԓек нэнаԓвавӄэнат.
Ԓюур-ым ынӄэн ярак ининигъи амынан Въэйиръыԓьын!
Яракэн пыкэргыргыкэн ӈирэӄ эчгытвэттэ ӄонъысӄагтынэнат.
Эвын-ым нэԓьугъэн Въэйиръыԓьын: ытръэч въэйымкын ытръэч амъэнныкагыргык гэнъэԓԓин!
Пыкитԓьэн эӄыԓпэ вакъогъэ!
Амынан ԓьуԓӄыԓ ынӈатаԓ гатаӈпэраԓен!
Ӄытԓыги-ым ынан ӄонпыӈ пиӈпиӈэ нэнэнаркэԓеӄэн ԓьуԓӄыԓ.
Энмэн-ым нивӄинэт:
Коԓё вэчьым тымнэн ӈэвысӄэт?
Эʼми вай ининикыԓьин?
Ымы ванэван ыʼнынвэтгаватын пыкитльэн.
Люур вай ӈэвысӄэт ининигъи, итык-ым лыгэн ныкытгынтатӄэн, ытръэч ярак пыкэргыргыкэн ӈирэӄ эчгытвэттэ лёнъысӄагта рыннинэт.
Лыгэнэвыр Въэйиръъыльын, вакъотвальын, кытгынтыйъонэн, ынык ӈыраткынык арычгатгъэ гытиӈӈэв.
Нэмэ ынпыянвт иквъэт:
И-ик вынэ, ынраӄ-ым таӈымыԓьо аʼачекыт нырачвыӈынат, юрэӄ ӄутти пытӄы нинъыӄинэт!
Таӈымыԓьо рачвыӈчагъат.
Энмэчьым ымыӈ Янраӈайык каврагъат.
Уʼрэӈэнри тыԓяма ынкъам ярагты танԓымынӄэн ныянотыԓьатӄэн.
Энмэч-ым ӄутти аʼачекыт нивӄинэт:
И-ик вэԓесӄун уйӈэ нэнтыркын Въэйиръыԓьын!
Эчги ӈан ярак аймавыӈӈогъат, Въэйиръыԓьын вытку каӈонаӈантогъэ, чекамӄонгачаткоӈ нинэнтыӄинэт, эвыр янотыԓьыт нэнагаԓяӄэнат ынкэӄэй.
Нэмэ амынан пыкитчыӄиквъи Въэйиръыԓьын.
Миӈкри ымы вай ынантаӈавэръыԓьын, чама ӄытԓыги ымыӈ, ынангытэӈычьын, миӈкри ӄун ымыӈ пиӈпиӈыт ԓьуԓӄыԓкинэт гэгтыткуԓинэт.
Ытԓыгын чит нывинвыӈирэсӄивӄин:
Коԓё мэй минкэмиԓ ытԓён ниԓюԓьэтӄин?
Аԓымыӈ пэнин ыʼԓёӈэт оԓытваԓьатыԓьын?
Конырыӈ-ым ӄутти ныгтыматэватӄэнат Въайэръына.
Ӄытԓыги вай экык ытԓьата винвэ нинэниԓюԓьэвӄин тэӈэмӄынныкитэ.
Эчги рэмкын ныгъевӄин, ытԓён нырагтыӄэн ынкъам въайӄонагтэ ынкъам въэйиръын нэнайпыӄэнат, ынӄо ӄонпыӈ ноԓӄэн уттынпык, нытъирэткуӄин ынкы чама ԓьуԓӄыԓ пиӈпиӈэ нэнаркэԓеӄэн.
Ӄымэԓ-ым вай Въэйиръыԓьын ӈэвысӄэтынӈэгъи!
Матаԓьа ивнин:
Вынэ ӄынрагтатгын гымнин ӈээкык, чеӈэт пиригъэн!
Эченур-ым нэмыӄэй пэтԓе морыкагты рагтыткогъа.
Въэйиръыԓьын гэтԓыгэ ӈавынрагтатгъат.
Ынӈатаԓ ытԓя гагтынкоргаватԓен: ынтыёнӈагъэ!
Ӄутти ымы рагтыръогъат уйӈэ ваԓьыт, айгоонкэнат тэнӈыткуԓьыт.
Ытръэч.
Энмэн.
Ганымытваԓенат ытԓя гэккэтэ.
Ытԓя энмэч гэнпэвԓин.
Экык ныӄорагынрэтӄэн ԓыгэчавчывагты.
Ынӄэн чавчыв ӈыронраԓьын.
Ытԓя гэккэтэ ӄонпыӈ мэчуйӈэ этэйӈэткэ, ытръэч ӄоԓ нинэнтыӄин чавчывата нэнаӄоранмыӄэнат ынанӄопӄыӄаёота.
Ӄаайпы пыкирык ӈинӄэй нивӄин:
Ыммэй!
Тыгытъэвык!
Ытԓьата ӄэԓюӄ ръэнут ныйыԓнин, ытръэч вэривриԓӄын.
Мэсӄээӄын вак ытԓя пэԓӄэтгъи.
Амынан ӈинӄэй пэԓятгъэ.
Пытӄытавэмэнӈыӈогъэ коԓё: яраӈы чимиръэтгъи.
Ӄынвэр ытԓён ӄаак нъэԓгъи.
Рагтыԓьын-ым чавчывагты тэнӈу ныԓгыӄин:
Нэмэ вай Кыкватгыткаԓгын етгъи!
Ынӈин ӄонпыӈ нъайӈавыӈӈогъан.
Паагъэ ӄэԓюӄ эвиръытвык, ԓыгэн итӄыевыԓьыт эвиръыт ыныкувикик ныпъаӄэнат.
Ынӄэната гаймычьыԓьа нэтэнынныӈын: Кыкватгыткы.
Ӄынвэр эвыр ӈинӄэй аʼачеко нъэԓгъи, эрмэтвигъи, инъытвигъи.
Ӄэԓюӄ-ым ытԓён пэнин ӈайыткынэты амкытгынта тыттэтыԓьын, наӄам наԓгыԓ мынгыткынык нинэнрыӄинэт выквийӈыт.
Ӄоԓ итгъэт пынԓятгъат оʼравэтԓьат: энмэн чавчывэн варкыт ӈирэӄ ӈээккэт ынкъам ынӄэната ынӈиннымык рэмкын рарачвыӈгъа - рарачвыгӈыт эмӈэвынъюԓьыт.
Аʼачек пынԓываԓёмгъэ.
Чимгъугъи.
Вэчьым эʼптэ гым тъыӈэвынъюсӄивык!
Эквэтгъи ейвэԓ, ӈэвынъюсӄиквъи.
Пыкэрыӈок нымнымык, ԓьунинэт ӈирэӄ аʼачекыт, тэӈэвиръыԓьыт, таӈамъысӄагтата ԓейвыԓьыт.
Аʼачекырык намӈыԓёгъан ейвэԓ:
Коԓё нырэӄигыт?
Ейвэԓе татԓыгнэнат:
Нэмыӄэй ныӈэвынъюсӄивигым.
Аʼмын-ым аны ԓыгитэнӈу нэтчын ейвэԓ аʼачека, танӈыткома чама нупынъыԓисӄычетӄин, эвыр-ым ӄоԓ ыʼръэ ныпэӄэттатӄэн.
Пытӄытэнӈу нэтчыгъэн:
Ӄэтэв-ым раӈӈытагъэ?
Чермыӈэты ваԓьэгыт!
Мэвын нъинъэтэтын!
Аʼмын эргатык рачвыӈыӈогъат ынкъам тайкавыӈогъат.
Рачвыӈын коԓё нурэӄин.
Аʼачекыт коԓё ыʼсӄагтыткота ныԓеӄинэт.
Ейвэԓе ръэтымкыӄай нинэԓьуӄин, ыʼръэ нъигнэтыԓьэтӄин, ныпэӄэтатыԓьатӄэн!
Аны кыттанӈо ымыԓьорык ныԓгыӄин!
Ярагты-ым тыԓик, ейвэԓ гагтъэватԓен, рыпэт ӄынур ванэван нотасӄыеквэ ныԓегъэн!
Ԓыгэн-ым ымгаԓята, ымпэԓята инъыԓьыт рыннинэт.
Янотгъэ.
Ӄутти гаԓганӈэнайпыԓенат, ӄэԓюӄ-ым нычимгъуӄинэт: эвын ытри ӄырым пэԓяёԓӄыԓтэ чама ытри ынанармачьыт.
Ԓыгэнэвыр иквъэт:
Вынэ ынръам мынтэйкэвмык!
Тайкавымгогъат.
Ӄоԓеаʼачека анӈэнапэнрынэн ейвэԓ!
Ейвэԓ-ым нэмэ янор ыʼръыпэӄэтатыӈогъэ.
Нэмэ тэнӈу нэтчыгъэн!
Нанвэчыёвын: пирисӄыченнин ӄоԓ аʼачегчыӈын ӄонайгыпы ынкъам ыннанмынга ринтысӄивнин нотасӄэты!
Рэнтыё аʼачекычгын ӄээӄын арычгытвагъэ, ынӄо ӄутинэӈу рэсӄиквъи.
Этынва чавчывата ейвэԓ ивнин:
Аʼмын-ым ӈээкык ӄыԓгыгын!
Мэчынкы ваԓьэгыт!
Ӈэԓвыԓ ынкъам яраӈы нэчвигъэн.
Эквэтгъэт, мууԓӄытгъэт, янра ваӈӈогъат.
Кыкватгыткаԓгын - эӈъэԓьейвэԓ тагнымытваӈӈогъэ!
Ытръэч.
Ваӈӄасӄор - чавчыв.
Амынан пэнин ваԓьын, таӈамынан.
Ныӄааԓьатӄэн амынан.
Ӄааԓьатынвык эʼӄэԓьэ ныйъоӄэн.
Янор ӄаачыко нынъэԓӄин.
Эчги ыныкимтик ымыԓьо эʼӄэԓьыт ныпкирӄинэт, нумэкэтӄинэт: эчги ныӄэминпыӄинэт ыныкимтик, ныӄамэтваӈноӄэнат, ӈэԓвыԓ ӄамэтваԓьэты ынкыри нэнакытгынтыпэнрыӄэн, ынкы эʼӄэԓьык гроԓмакы нинэнкуԓюмкыԓьэвӄин.
Эчги, капчачавык, эʼӄэԓьин ирвыт нынриԓьыԓьэвӄинэт тэнтисӄуйвык, ей эпирикэ ыргынан, ӈэԓвыԓ нэнатанвэтгыӈӄэн, нинэркээԓьэтӄин нотагты, ваӈӄасӄор нинэпириӄин, эʼӄэԓьык гроԓмакы нэнавъёнэԓьавкэн, ынӄэната нэнанмыткоӄэнат эʼӄэԓьыт.
Рыкавраԓьава ваӈкасӄор, чама груԓмыԓьэтэ нэнанмыткоӄэнат эʼӄэԓьыт.
Тэӈэмынӈин рытэ нинэткуӄинэт Ваӈӄасӄорына.
Ӄоԓ нитӄин-ым йынройгык, энмыԓыко, йынрыткынык ныткивӄин.
Ытԓён нытваӄэн ваамйынройгыӈӄач, ынкы имыт нытваӄэн.
Вусӄымчыкуръук, нувинтэтӄин, нымэйыӈӄин пэнъёԓгын нэнаяаӄэн.
Ынкъам ӈэԓвыԓьык рымагтэпы эʼӄэԓьэ ныԓьуӄин пэнъёԓгын, ныйъоӄэн, нымгоӄэнат эймэвкы.
Ынан чинитвиԓютэ нэнаваԓёмӄэнат ӄуԓиԓьыԓьыт.
Иръыӄэй нинэйыръэтӄин тымӈэраӄа, ымы-ым авэръоочга.
Ӄаарытрата нинэԓьуԓӄыԓынпыӄин ынӄэн эвиръыӄэй, оʼрапэнъёԓгыӈӄачагты нэнанарычгавӄэн, мэԓӄэгԓын оʼравэтԓьан нинэтэйкыӄин, ӄынур йыԓӄыԓьын: наӄам кукэйыръын ынкы нититыԓьэтӄин, такэчгыпат.
Ытԓён-ым ӈэԓвыԓьык рымагтэты ныпирӄысӄивӄин, ытръэч уккэнчи нинэнрыӄин.
Игыткин эʼӄэԓьин пыкэттыԓян нэнайъоӄэн, ӄэԓёӄ вусӄымчыку.
Эʼкэԓьэ ынӄэн рытрэԓьуԓӄытԓьэн иръыӄэй маравваԓята ԓьуԓӄыԓык ныркыпԓыӄэн, ныԓгэйъаркыпԓыӄэн.
Кыпԓыма эʼрыкут нивӄинэт.
Гиик!
Рэӄын ытԓыгэ гивигыт, ԓыгэн, увэма, ӄыйыԓӄыԓьэтыркын, гайӄытаӈрыԓтэԓя, гайӄытаӈарычга!
Кыпԓыпԓыткок, нынчичьэтӄин, ӄытԓыги ӄорэн рытраԓгын.
Эʼрыкут ӈан нивӄинэт.
Како, кытԓыги ӄырымэн оʼравэтԓьан!
Ӄээӄын ынӈин ныюптэӈэвыԓтэтӄинэт, ныкэмчичетӄинэт.
Гыттэпычьу итыԓьын нивӄин:
Гок вынэ мынӄамэтвамык!
Рэӄуԓым мыттаӈэнэвнагъан!
Ныӄэминпыӄинэт.
Ваӈӄасӄорына гайӄыӄоԓема, нэнапэнрыӄэн ӈэԓвыԓ аʼӄаԓьыӈӄачагты, уккэнчи гэйӄынвыргыргыԓьэвэ: гэйӄивыԓьэтэ.
Гээй, йъапэнра, йъапэнра!
Эʼӄэԓьыт йынройгыӈӄачагты ныгынтэвръуӄинэт, ирвыт ныпэчаткоӄэнат.
Ӈэԓвыԓьэ нупынъыԓийвыӄинэт йынройгыткынгыпы, чама ытри чинит нэрэтыткуӄинэт энмэпы.
Эчги эʼми ӄуԓиӄуԓ нынъэԓӄин, ӈэԓвыԓ нэнанпаавӄэн ынкы камԓеԓы кээчьивык.
Йыӄӄайъым ытԓён нымгоӄэн ӄамэтвак.
Нэргыръоӄэн-ым, нинэгитэсӄивӄин камԓеԓын-йынройгын.
Ынкы эʼӈыткынык камԓеԓы эʼӄэԓьыт гараквачаръоԓенат, ӄутти ԓюнтэӈвъитэ, ӄутти наӄам гэвъиткуԓинэт.
Эвъикэ этъянвыт нэнатаӈынмыӄэнат ымыԓьо.
Энмэн ӄоԓ гитԓинэт ӈирэргэри гаӄааԓьатԓенат.
Нэмэ ӄоԓ нэнтынэт эʼӄэԓьэ намгонат рытымԓятык, рэймэвык.
Ӈирэӄ ӄаат нанмынат ыргынан чинит.
Рораттэ напатынат.
Напатыпԓытконат, Ваӈӄасӄорына тумгытум ивнин:
Ынӈин энэԓюкэ мынтитӄэтчитынэт рорат, ымыԓьэты ԓыгэн ынӈин.
Митъэԓыги микынэ раԓвавӈынэн титӄэтык, ӈанӄэн наранмыӈын.
Ӄэгԓын, ӄутынин ӄымэк ԓывавнэн титӄэтык.
Мэткиит ӄынвэр титӄэннин.
Ивнин:
Гик, итыкэвын ытръэч наратӄатгыт, вэчьым эвытԓым нарагтыԓпэквыт.
Эймэквъэт эʼӄэԓьыт, эмэԓкэ оԓвынвык тыԓегъэт.
Ԓюур тиӈурэ тэнмавыӈӈогъат эʼӄэԓьыт.
Ваӈӄасӄорына тумгытум ивнин:
Гок, опопы ӄоныры янот гыт ыʼныпԓыткугыт!
Ԓыгэн ырыткочетымгогъат.
Гако, итыкэвын ӈыроӄ ыʼттъооԓпэнрыԓьыт ымыԓьо тымнэнат.
Ытԓён-ым гэмэчынпыткэвԓин миӈкы, мынгык, тымкычьык!
Тумгиинэ, Ваӈӄаскорына, ивнин:
Гок, аԓва ӄыԓеги, гымръам мыпэнрыгъан.
Ԓыгэн-ым ӈыроӄ мъэмит нинэӄуннинтыӄинэт.
Эвыр ыннэнмъэмитэ ӈирэют нэнанмыӄэнат.
Ынанэвтыԓмъамэта ыʼттъооԓкэн нэнанмыӄэн, ӄутырык-ым ӈыраёт, мытԓынъёт.
Нинэткуӄинэт ынръа ырыткутэ ымыԓьо.
Нэмыӄэй аʼӄанраӄавыӈ ваԓьын Ваӈӄасӄор ӄынур Ӄунԓеԓю.
Ымыԓьо маравык мэчынкы ныяакэн: ырыт, пойгын, ваӈӄасӄорӄааӈы.
Ынкъам ымы ԓьэԓеӈкы ӄэтаймак нэнаяаӄэн э’ӄэԓьык инэткук.
Ӄэтаймак ынръам нинэӈиԓгынпыӄин, мачвэйпы, чама иʼннык нинэкыԓтыӄин, нинэтэйкыӄин еӈӄиеӄ, таӈынры кэгынмэ кэгынмиԓгын.
Эʼкэԓьэ пойга ныпэнрыӄэн, ынан ынӄэн ӄэтаймак нэнавъёнэԓёӄэн, нэмыӄэй ныпэнрыткоӄэн аʼӄаԓьэты.
Амынӄэната нинэткуӄин эʼӄэԓьын.
Еп пойгын агтока нинэткуӄинэт эʼӄэԓьыт.
Нэмэ пойга ынръам нымаравӄэн аʼкаԓьэты, ԓыгэн игытӄэй нинэткуӄинэт.
Ытръэч.
Ӄунԓеԓюн ытԓыгын гэӈэквъиԓин, еп уйӈэ Ӄунԓеԓю вама.
Ытръэч ыннэн ӈээкык нытваӄэн энмэн Кытгы.
Чама ныԓгыӄин Ԓяйвыткокытгано (гэнутэкэмԓитԓин, аʼӄаԓьэпы гынтэвкы).
Ымы-ым ныԓгыӄин Томгавкытгано.
Ытԓыгын ивнин Кытгана:
Аʼмын коракэгты ӄыӈэвынъюсӄикви.
Ытԓыгэ ивнин:
Чамъам эвын, ынпыначгэгым.
Ӄырым эвын, чамъам мыӈэвынъюгъэк.
Нинивӄин:
Мэчынкы!
Ԓыгэн эмытъэт ӄыԓӄытги.
Ӈэнку варкын ейвэԓӄэй - ӈэвысӄэтӄэй.
Ынӄэн ӄыматагын.
Нинивӄин ытԓыгэ:
Ӄырым эвын.
Ынпыначгэгым.
Опопы ратан.
Ӄынвэр ӈээккэтэ ивнин:
Аны ӄыйъогын, аныӄун ӄыматагын, титэ Ӄунԓеԓюӄэй ныгтонэн.
Ӄынвэр ваԓёмгъэ ытԓыгын.
Эквэтгъи ӈавынъёсӄэвэты.
Ынпыначгыӄай-ым, пыкэрыӈок, уттимтигъи.
Коԓё нымкъэв, ԓывавтагнэты.
Пыкэрынво ԓыгнин кэтэмъейвэԓӈэвысӄэтӄэйин ваны.
Наӄам этын чинит нэмыӄэй мыгӈээккэԓьын.
Уттимтинвиривыԓьын ӈытонэн, эмэԓкэ ынпыначгытомга.
Ивнин:
Коԓё, Коԓё!
Оккой!
Ынръам рэӄыгъи!
Ивнин:
Ӈэвынъюсӄивыԓьигым.
Ивнин:
Эк, вынэ эпԓеэнъым ӄыԓьугынэт, ӄыгитэгынэт ӈэвысӄэтти гымнин.
(Инӄун ӈээккэт).
Рэсӄивгъэт.
Вакъогъэ-ым, ивнин этын:
Вайыӈӄэн-ым тырэӈэвынъюӈын, тыраматаӈыркын.
Ейвэԓӈэвысӄэтӄэй ԓыгэн-ым эʼтки-ым, мымԓытӄыԓьу, ымы эʼӄэвиръыԓьын.
Ԓыгэн-ым нъаӄапэраӄэн.
Ивнин этынва:
Ӄырым эвын ӈаанӄэн, раӄыԓӄыԓ!
Гымнин ӈээккэт ӄыгитэгынэт.
Ивнин:
Эʼквырга ԓыгэн вайыӈӄэн тырэпириӈын.
Тэвмэтэвнин ивык.
Ӄырым эвын, ӈан эʼтки ейвэԓӄэй.
Тэӈычьын ӄыматагын.
Ԓыгэн нивӄин:
Эʼквырга ԓыгэн вайыӈӄэн тыраматаӈын.
Ӄынвэр ивнин этынва:
Гиик, вынэ ԓыгэн-ым.
Ӈэвъэн ивнин:
Ӄытантэнмыӈгын, ӄытаӈкытгэмӈытогын, ымъым эԓвэԓьинэт эвиръыт ӄыныйпыӈатгынат.
Нэпԓыткугъэн.
Рытэнмавыпԓыткок, нивын:
Гик, вынэ ӄырагтытык, ӄырым ӄыӈэвынъюги.
Рырагтаннэн.
Ынӄо-ым пэтԓе нанӄатгъэ.
Ӄунԓеԓю нынӈэӄин.
Ынӄо Ӄунԓеԓю йытонэн, эвын ԓяԓёԓгын вэԓӄыԓык нытваӄэн.
Ытԓыгын ивнин ӈээккэтэ:
Энмэч Ӄунԓеԓюӄэй гагтоԓен.
Мэйӈэтгъи Ӄунԓеԓю, ԓыгэн-ым ниԓгын, аммаравыԓьын, аʼӄанымчавыӈ ваԓьын.
Мэйӈэтгъи-ым.
Эʼӄэԓьэ найъонат.
Эвын ытԓыгын гэвъиԓин ынин тэԓенъеп.
Ынраӄ-ым Ӄунԓеԓю гэгынтэвԓин чейвэ.
Эʼӄэԓьэ гакытгынтыйъоԓен.
Турынэймэвык, гапойгытагрыԓен.
Ганмыԓен.
Ӈэнку, въичыку, ытԓыгык кытгынтыпкэрэ.
Ивнин ытԓыгын:
Како, танӈычгын тыкытгынтыпэчасӄэвын.
Ытԓыгэ ивнин:
Ии, ынӄэн-ым нанмыгыт.
Ынӄэн въигъи, гымыкы етгъи, нанмыгыт ынӄэн.
Ытԓыгын ивнин:
Аʼа!
Ытԓыгэ ивнин:
Ии, гымыкы ынӄэн етгъи, ынӄэн въигъи, гымо тэԓенъеп гэвъийгым.
Ытԓыгын ивнин:
Агаа, унмыӈан-ым аʼмын.
Ԓыгиӄымэгԓюут миӈкри митыркын?
Ытԓыгэ ивнин:
Ээ, итык-ым аԓгэӄыԓматка, ӄэтэръычгын ынӄэн нъыйпыгъан, ынӄъом йыӄӄайъым нъырайъоӈгъан.
Ивнин ытԓыгын:
Вынэ ԓыгэн танԓёӈӄыԓмата, ӄэтэръычгын энмэч мыйпыгъан.
(Ӄытԓыги ынин увик гэӄитыԓин).
Ԓюур ынӄэн эюгъи.
Ӈыроча гивигъи атчытвак рэмэԓевӈык.
Мэԓеквъи-ым, иԓюԓыԓьэтгъи.
Эчги ԓыгэмԓытвэгъэ, ԓыгэрмэквъи, ӄырирнин ынин тымыткоԓьын кытооркэн.
Танӈыт ымыԓьо нинивӄинэт:
Ев-ев, торыкы ԓюнъетэ, эʼми ӈанкэн тымыткоԓьын.
Ӄунԓеԓюйгым, чит гэнанмыԓен.
Энмэч ӄинэтэӈынйиивэтгытык.
Нивын:
—Ягов, мынивысӄивын.
Рай найъогыт.
Гакоргавԓен ӈанӄэн, гивԓин:
Йъээк, ԓыгэн-ым игыр мытаӈынмыгъан.
Вэԓынкыӄун етгъи.
Эвыӈан гэюԓин.
Аʼмын-ым ԓьувыԓгыгъэт.
Пойга мараквъат.
Пойга маравма, Ӄунԓеԓюнэ нинивӄин:
Ӄээӄынуӄэй гиԓиву ӄинэԓгыги.
Ӄынвэр ивнин:
Вай-ым тынмыркынэгыт!
Ынӄо миӈкри итгъи Ӄунԓеԓю, риӈэгъи.
Иʼннык кыпԓынэн пойга.
Ԓевыт чывинин.
Ԓевыт янра иргъи.
Пԓыткугъи.
Ынръам вай эʼӄэԓьэ гиԓиву нэтчыгъэн, ранмынъюук намгогъан.
Эʼквырга ӄырым эвын - нымԓыӄэн!
Ӄынвэр нэтэвмэтэвын.
Ӄэԓьо ԓыгэн нинэткуӄинэт эʼӄэԓьыт, нэнанмыткоӄэнат.
Ӄынвэр нырагтыӄэн ытԓён.
Ӄэйвэ-ым нымкыргэри, этԓы амынан.
Ынин Кытгы - нутэкэмԓиԓ гэгмиӈэтыԓьэтԓин: миӈкы ныпкирӄин, ынкы ныгмиӈэтӄин.
Наӄам эмгынтэвыԓьын, эʼӄэԓьэ йъок, эвыр - ныгынтэвӄин.
Йытооттэ ԓыгэн нэнапэԓяӄэнат кымиӈыт.
Ынкъам пыкэрынвык, ԓыгэн нинивӄинэт ымыԓьо.
Ӄырым эвын ӄынымчеквыткы Ӄунԓеԓюӄэй, ӄэԓьо ниԓгын - аммаравыԓьын, ԓыгэн-ым анӈэнаԓьын.
Ынкы наӄам Ӄунԓеԓю ныйъоӄэн эʼӄэԓьэ.
Ԓыгэн-ым ынкы нинэткуӄинэт.
Ынин ытԓеӈи Ръэйипгэв-атӄыԓьын, экык Кытгэнин, пэнин ярак пэԓятыԓьын вынвэ ныԓгэнымԓыӄэн.
Ӄуԓин-ым ынээԓьын ивнин:
Ӄыттэтгытык ӈаеты, айвэ еп гэԓьуԓинэт э’ӄэԓьыт, - ивнин ытԓенъютэ Ӄунԓеԓю.
- Гымо аʼӄаԓьыръэтыԓӄэты мыԓӄытык.
Ӄутти пычгэтагты ӈаеты тыттэтгъэт.
Ӈэнку амэчы ныпэрӄытваӄэнат ӈайыткынык.
Ӄунԓеԓюн ытԓеӈи Ръэйипгэв ӈанӄэн аʼӄаԓьыръэтыԓӄэты гэԓӄытԓин.
Ынкъам ивтыԓин ымыԓьэты гъыԓпэӈкэтԓин - ынӄэн Ръэйипгэвын ваны.
Янор ынээԓьыт ивнинэт.
Митъэԓыги кэтэмӈэнку тыратваркын.
тымынво.
Пытԓьаԓьока нинэнтыӄинэт Ръэйипгэвынэ эʼӄэԓьыт.
Ынээԓьыт янот ивнинэт.
Митъэԓыги нарапэнрыгым, наранаӈъачавыӈӈогым, гыргоԓягты тырэчгэтатыӈо, эвыр ынкы ӄыкытгынтытагратгытык, ӄэнапэнрытык.
Эчги э’ӄэԓьыт ԓыгэймэквъэт ынкы, йъэԓыги ԓыӈкымԓячыкогты эрэтгъи - ӈанӄэн риӈэгъи эвтыԓягты.
Эʼми ныпкирӄин ыныкы, нэнамгоӄэн ранмыӈкы пойга.
Эʼквырга ԓёӈынма нинэнтыӄинэт э’ӄэԓьыт.
Эчги таӈымыԓьо пыкэтчагъат, гыргоԓягты ныриӈэсӄычетыԓьэтӄин, ӄэԓьо ныԓгэранмыӈӄэн ыннэн оʼравэтԓьан ныԓгинымӄынԓеӈу.
Ԓыӈкымԓячыкон ӄынур ёрыткон гэтчыԓин.
Эвыр ынӄэн гыргоԓягты рэӈаткоӈной Ръэйипгэв, Ӄунԓеԓюнти кытгынтытагратгъат.
Эмэԓкэ, туръурэвык ԓыӈкык, ачгыта вэтчагъат, ӄуԓиԓьэтгъэт:
Воок!
Ӄутти ӈэнри тыԓигъэт э’ӄэԓьыт, Ӄонԓяԓёрыкы пэнрыткогъат.
Йыӄӄайъым моонэнат тымыткок Ръэйипгэвынэ.
Ӄунԓеԓюрык ымы эвыт намгонат тымыткойвык эʼӄэԓьыт.
Нэткунэт-ым, рагтыгъат.
Ынкъам нэмэ ӄэйыӄын вак, нэԓьунэт эʼӄэԓьыт энарэрыԓьыт.
Нэмэ Ӄунԓеԓюнэ ытԓеӈи ивнин:
Э’ӄэԓьыт ӈотыӈӄо нэмэ ӄутти тыԓеркыт.
Гыто ӈэнри ӄыръэтэнэвнасӄэӄвэ.
Эмэԓкэ, эʼӄэԓьыт нъыԓеркынэт эвтыԓьеквэ, йынрыткынык нъытвэтчагъан Ръэйипгэв.
Ръэтыԓӄыԓеты гэнӈивыԓин ынээԓьэ.
Ынанмыԓычьа эʼӄэԓьэ, эчги ԓьунин вакъотваԓьын Ръэйипгэв, ӈоонэнӄач кавранэн, амранмыӈа яаԓеӈӄачайпы.
Эчги ԓыгинэймэвнин э’ӄэԓьын, ԓьунин.
Ԓьунин-ым, пойгын пиринин-ым, ӄутгъи.
Ынээԓьыт ӈайгыпы нывинвыԓԓепӄинэт.
Ӄутги-ым пойгын рыԓьуӈэннин аʼӄаԓьэты, иӈӄун тиӈурэ авнамаравка нитынэт - ампойга.
Рыԓьуӈэтыпԓыткук пойгын, эʼӄэԓьэ пэнрынэн.
Ынкъам Ръэйипгэв ԓыгэн нэмэ эвычагты эрэтгъи, иӈӄун йыркыӄэыʼԓьянвэты.
Ынкы пойга нымаравӄэнат.
Ӄынвэр пыкэтԓьатчагъат эвтыԓяйпы эʼӄэԓьыт.
Ӄунԓеԓюнти-ым кытгынтытагратгъат ынкъам йынрыткынык вэтчагъат.
Нэмэ иквъэт:
Воок!
Нэмэ ӄутти ырыкы тыԓигъэт.
Эвыр Ръэйипгэв гагрыноӈавԓен, ӈэнку моонэнат йыӄӄайъым тымыткоӈӈонэнат э’ӄэԓьыт.
Ӄунԓеԓюрык нэмыӄэй ӄутти нынмыткоӄэнат таӈампойга.
Нэткунэт ымыԓьо.
Рагтыгъат ынӄо.
Ӄунԓеԓю, Ръэйипгэв, эӈэӈыԓьын Уӄӄэмӄэй, Пикытъым - йичьэмитйыръыт.
Ыргин тумгыт: Ӄакачетгын, Иʼрэпиӄытъым, Пойгыԓьыӄай, Тиуйгын.
Ынӄэн ымыԓьэты Ӄунԓеԓюнин мараврат.
Ӄынвэт эʼӄэԓьыт, танӈыт тумгэквъэт ырыкы, мараквыргын нанпаавын.
О’ԓяԓёӄынтэ мэчичьу ырык чымче аноԓьатгъат.
Этԓы Ӄунԓеԓюрык рээн, ԓыгэн ырыгтумгык ӄача.
Оʼԓяԓёӄын аʼачек, энмэн Моԓԓынто.
Ӄааԓьатынвык-ым эԓек ыʼръунтэтгъи Моԓԓынто.
Иквъи томгырыкы, энмэн наранмыткомык Ӄунԓеԓюрык тумгэ.
Гивԓин:
Нивӄинэт.
Рэӄыркыт танӈыӄагтэ чымче, рэӈынӄэювыркыт, ӄымэгԓюур мытранмыткоӈынат.
Ыʼръунтэтгъи.
Тумгыт иквъэт:
Аʼмын миӈкри мынинмык?
Миӈкри мынъынтынэт?
Иквъэт:
Вэчьым пытԓяӄ мынъивынэт.
Мургин ӄаат ӄутти мынйыԓтык, кырвэчкаӈынвыт1 въаваӄыт.
Пытԓяӄ мынъынӄаараԓьоӈавынат амъянратко.
Ӄоԓ нъыԓӄытын ӈэнриԓы, нъивнинэт.
Ӄырэмкичитык.
Игыр эмчымче мыныткивмык.
Ӄутти эʼрыкут ваԓёмгъат, эмчымче киквъэт.
Эргатык-ым инъэ нанрагтатынат ӈэԓвыԓьыт эмчымче.
Ӈанӄаараԓьоӈатынат.
Нивынэт:
Чинит ӄыԓьугыткы, миӈкри ваԓьыт тэгъену ԓыӈыркыниткы, ытръэч мытрэныгйивэтыркынитык, мытривыркынитык ытръэч.
Ӈоот гымнин, ӈоот гымнин, эʼми ипэ тэгъеӈу рэԓгыӈын.
Эмыннэнъюну нэтчынэт рэмкичиԓьыт, амъянратко ӄаараԓьоӈыԓьыт.
Ӄаараԓьоӈыӈогъат.
Ӄытԓыги нанмынат рыӄаараԓьоӈавъёт, навэнвынмынат.
Моԓԓынто гэтинэнъэӄэнԓин.
Нанмыткопԓытконат-ым, яаԓегты яраӈӄачагты имтиԓӄытгъэт.
Ярак пыкиринэӈу яԓгытымгогъат, гынтэквъэт ырыгнотагты.
Нымнымэ ӄонпы нымӈыԓёӄэнат яԓгыттыԓяԓьыт аԓямачы:
Ныръэтури аԓямачы, миӈкри ныԓетури?
Ынкъам ӄутынэ ԓыгэн нинэвинвивӄинэт:
Ынӄэн Моԓԓынто гэтинэнъэӄэнԓин, ныгынтэвтыԓемури.
Ырыгнутэк, танӈынотак пыкирык, этъорымагтэты ӄээӄын гэгынтэвԓинэт.
Энмэн танӈынотагты гэԓӄытԓинэт.
Ӈэнку гэԓьэԓенръуԓинэт.
Вынэ ынкъам Ӄунԓеԓюрык нэнарэрынат ԓьэԓеӈкы.
Гэкэӈэ.
Нытымӈэвыԓьатӄэнат, ныйъотыԓяӄэнат, чама-ым эйгуԓеткыԓьин нутэнут.
Ӄынвэр Ӄунԓеԓюнэ ивнин Уӄӄэмӄэй:
Гик, аʼмын наӄам рэӄэӈэӈыԓьын мытыгйипыркын.
Вэԓер нъырэчинъюргэвӈыркын.
Гивԓин Уӄӄэмӄэй:
Гик, вынэ ӄытамӈэнвынтык!
пъэйӈэӄин.
Ӄынвэр риӈэгъи, пойгъэӈыткынэты Уӄӄэмӄэй.
Ынкы вакъогъэ пойгъэӈыткынык.
Гик, ытръэч Кывэмык (ынӄэн ӈэгны) мэԓётаԓгын эʼмпыквотытваркын, эԓгымэԓётаԓгын рымӈэвъёԓӄыԓ.
Пԓыткома ытръэч ивнинэт:
Ынкэгйит инэнԓьуӈэтгъи ыʼттъооԓягты.
Ивнин Ӄунԓеԓюнэ:
Гэк, вынэ мынэквэтыркын!
Эквэтгъэт Кывамэты.
Кывэм (ӈэгны) наԓгэрайъоӈын.
Кывэмык пыкиргъэт, ынкыри ӈайгэӈэты.
Вэтга Ӄунԓеԓюнти тыттэтгъэт Кывамэты.
Ӈайыткынык ԓюур найъогъан умӄы - ынкы ӈайыткынык нытваӄэн.
Нанмыгъан.
Орвэты нэнԓьэтэтын ымыԓьэты умӄы.
Рыпкирэтык, вэтга тамӈэнвыӈгъат.
Нэмэ Уӄӄэмӄэй мыӈигъи.
Ивнинэт:
Эгэгэгэй!
Ытръэч вай кынэԓгыԓӄык ӄунӄыԓи (ӄунэкык вайкынаԓьэн) мытынъэйӈэвыркын, тоттыӈаӄэргавкы Пиӄытъымынэ эʼрапэнрыркынэн.
Мыӈипԓыткугъэт, эквэтгъэт.
Оʼтчой тыԓеԓьэтгъэт - нурэӄин тыԓян.
Ӄынвэр ӈэнку пыкиргъэт.
Ӄэгԓынангэт, тоттыӈаӄэргавык пыкиргъэт.
Тэгмэчынкы ӄунэкык вайкынаԓьэн эричиткэ, эʼчесӄиквъи.
Пиӄытъымынэ эʼрапэнрынэн, раԓкогты гынтэвыԓьын тэвмэчынкы ӄооԓга инэгнинтынин.
Ӄооԓгын нанӄык тэвмэчынкы гирԓин, тытԓыкагыргык кэӈэтыԓьын кынъунин.
Эвын ыныгпэччесӄык гэнирэтԓин, ӄооԓгын, ӄаайпы ваԓьын, нинэнрыӄин.
Ԓыгэн-ым эвыр оммачайпынэн.
Ӄунԓеԓюнти пыкиргъэт.
Ӄунԓеԓюнэ пиринин, апаӄатԓынэн.
Нинэнрыӄин ваԓы ԓинԓиӈыгйит ынкъам нинивӄин:
Вай-ым тынмыркынэгыт, эвыр эӄуԓиԓьыръукэ риты, ытԓыгын эвыр итык ивкэ рэнтыӈын.
Рыттэԓьё ӄоԓеԓьыръочгатгэ.
Ытԓя ынин кытгынтынтогъэ.
Ивнин Ӄунԓеԓюнэ:
Вай-ым тургин кымиӈын мытынмыркын!
Ытԓя рэсӄиквъи.
У’вэӄуч ивнин:
Кымиӈын нанмыркын!
Ытԓыгын ӈытогъэ.
Ивнинэт:
Аʼмын тэӈытръэчкин гымнин кымиӈын ӄытриԓгыткы, ынӈэ анмыка.
Ӄунԓеԓюнэ нинивӄинэт:
Вытку эвыт Оʼԓяԓёӄынтэ ратвыӈыткы, мытрэтриԓӈын.
Эвыр атвыка-ым мытранмыӈын.
Ӄоԓ нивӄин:
Ка-ако, тэӈытръэч кымиӈын, ӄэйвэ ӄытриԓгыткы.
Ӄунԓеԓюнэ ивнин:
Гок, ԓёӈытва рытыркын, вай-ым тытынпыркын!
Гэк, вынэ опопъым мытвыгъан.
Эченур ынӈэ ивкэ.
Ынан тывнэн.
Ӄунԓеԓюнэ ивнин:
Ратаӈытвыӈын ыныкит, мытрайъоӈынат, ымыԓьо мытранмыткоӈынат.
Моонэн тывкы, ныкваткоӄэн.
Ӄунԓеԓюнэ нинивӄин:
Ԓыгэн ӄыгтытвыркын, ынӈэ ыʼръунтэткэ.
Тывымгонэн.
Ивнинэт:
Гако, аʼмын-ым Танӈынотагты гэԓӄытԓинэт.
Ԓыгитэӈыннэн тыттатын ӈэнриԓы.
Митъэԓыги гимԓыттъыԓин, ганӄойвэнтовыԓьатԓен.
Нэтриԓын аʼачек.
Мэчичьу ынкы омаквъат, рэсӄиквъэт.
Эмэԓкэ, ӄынур чаёткома, этъо таӈытвытконэн, таӈымӈыԓтэԓыткогъэ вайкынаԓьын.
Эквэтгъи Ӄунԓеԓюн рэмкын.
Пыкиргъэт ӈэнри.
Найъогъан тэкэмыннэн тыттатын, гимԓыттъивыԓин ынръа.
Коԓё ԓыгэн-ым никвыӄин.
Ӈэнкугиӈкы Пикытъымын эԓгарвэнӄор чигԓиԓгэннин, наӄам майӈыԓьэӈыргыԓьын.
Чигԓенкэмԓиԓԓьэвнин.
Чигԓенкэмԓиԓԓьэвыпԓыткунин, эʼӈгыргэпы иԓгэннин.
Нымкыӄин ӈиԓгын нэнйыԓгэтын.
Рэквэтэвнин эчгэтты, рымъэйӈэнин, ӄооԓгын пиринин, рыгыргоԓявнэн, ивнин.
Гочч!
Эԓгарвэнӄаайӈын эчгэтты иʼрэԓӄытгъи, эʼӈгыргыкаӈонаӈаткогъэ эчгэтты.
Тинтин эмнымэйӈъэв нинэнинтыткуӄин эвтыԓягты, чайкойӈымэԓ мэйӈэԓьу.
Тыттэтгъи, ынкэӄэтгъи-ым, оʼраӈанӄо рыягнавкы вэтчагъэ.
Тыттэтгъи ӄоԓ оʼравэтԓьан ӈэԓгэпы.
Ынӄо таӈымыԓьо тыттэтръугъэт нэԓгыеквэ.
Ымыԓьо тыттэтгъэт, эԓгарвэнӄор ӈэнку нанмыгъан.
Эквэтгъэт.
Найъон Оʼԓяԓёӄ.
Ныкитэ пыкиргъэт ӈэԓвыԓьык.
Нэнарэрӄэн рыюԓьын.
Ныԓвавӄэн ԓьук.
Ӄынвэр ваӈэйпыӈӈогъат Ӄунԓеԓюнти, рыюԓьын энарэрма, нивӄинэт:
Моԓԓынтой!
Ӄоԓ ԓюур.
Вогой, вогой, вогой.
Моԓԓынто нивӄин.
Найъогъан, нивын:
Миӈкы яраӈы, мыныԓӄынмык ярагты.
Ярак уʼрэквъэт, еп ыяа нэԓьунэт ярат.
Моԓԓынто найыкыргыкыԓтыгъан, инӄун еп ыяа эвнэӄуԓиԓьэткэ нитын.
Пыкиргъэт-ым, нэкыԓтыгъэн Моԓԓынто.
Ӈаргын орвык напэԓян.
Рэсӄиквъэт.
Ӄунԓеԓюнти ымыԓьо.
Тоттыԓԓывыргыргыръок, чотгэӈгыпы ваԓяйӈын йытонэн О’ԓяԓёӄына.
Ԓыгэн эвыр вэтга уткучитгъи ваԓяйӈа.
Ӄоԓ оʼравэтԓьан ԓыгэн эвыр чывинин.
Ӄутынэ, Ӄунԓеԓюнэ тумгэ, ивнин:
Гок, аныӈан.
Ӄоԓ энмэч тымнэн!
Уӄӄэмӄэйынэ ивнинэт:
Гэк, вынэ ӄыпиригыткы, эченур ынӈэ анмыка!
Нэпиригъэн Оʼԓяԓёӄ Ӄунԓеԓюрык.
Нэнпирӄыгъэн-ым, нырыттэԓӄэн.
Чывэоʼравэтԓьан Уӄӄэмӄэйынэ чаакаегты рытриԓнин.
Ынкъам эмэԓкэ Уӄӄэмӄэйынэ ягыӈӄачайпы чичиккэннин.
Ԓюур ԓыгэн, аԓымы чит чывипыт, ӄотымгогъэ.
Ԓюур эвыӈӈогъэ ӄоттыԓяма.
Гоккой, гоккой.
Уӄӄэмӄэйынэ ивнин:
Ягов, мэрынрэ!
Вэнԓыги нивӄин.
Гоккой, гоккой!
Уӄӄэмӄэйынэ кыпԓынэн ынӈин ивыԓьэтыԓьэтыԓьын.
Ԓюур ӄоԓ иквъи:
Го!
Мэркычгыргын, эʼми Оʼԓяԓёӄ?
Оʼԓяԓёӄын ӈэвъэн таӈӄонпы нивӄин.
Оʼԓяԓёӄ нанмыркын.
Гынмыԓкин тымъё оʼравэтԓьан Ӄунԓеԓюнэ ивнин:Вай, ӈоот, мытрыттэԓыркын.
Ӄынмыгын вай!
Ԓыгэн эвыр кыпԓынэн иʼннык ваԓячга.
Тымнэн.
Ымыԓьо нанмынат, ымы ӈэвыскэтти.
Ӈытогъат ракватынвэты.
Нэтрыгъэн Моԓԓынто.
Мынгыт яаԓейпы нэкыԓтынэт.
Ӄаагтатыԓьо нэԓгыгъэн ынӈин мынгыкыԓтэты, тангагԓыӈычьата.
Ыʼръунтэтыԓьын, ыʼмӈычвыно ԓыӈкы ынӈин нынтыӄин, тинэнъэӄэӈыԓьын.
Ынръам айвэкэн, ӈэнри тыԓямакэн.
Вайкынаԓьын.
Ӈэнри пыкиргъэт.
Ӈэнку ԓыгэгтыӄаанматгъат, наԓгэгтыӄаанмыгъан ынпыначгын, ӄунэккэԓьын.
Ӈанӄэн нэмэ нэнэквэтэвын Моԓԓынто ырыграӈӄачагты.
Моԓԓынто гаӈаԓвыԓьыма нынрагтатӄэн.
Ӄэԓюӄ-ым ыʼмӈычвыно ныԓгыӄин, тинэнъэӄэӈыԓьын нынтэрмэчьыӈэвӄин.
Миӈкри иа’м гъыръунтэтԓин!
Тымӈэтваԓьыт оʼравэтԓьат рынмыӈаннэнат.
Ӄынвэр пыкиргъэт ярагты.
Пыкирык-ым нанмыгъан Моԓԓынто.
Ынӈин ӄынвэр нымытваӈӈогъат амаравка.
Ӄонпы паагъэ мараквыргын.
КЫТГИ, ӃУНԒЕԒЮН ЧАКЫГЭТ Эʼмитԓёнайгыт, ытԓыгигыт?
Аʼрэԓпыӈо аʼӄаԓьэпы ныгынтэвӄин чейвэ гэӈээккэтэ ӈэргэрык.
Ныкитэ вусӄымчыку энмык кувԓыткугъи, кэмчичетгъи.
Гыткамԓягъэ.
Ԓьуԓгэннин кэмчичетыԓьын ӈээккэтэ ытԓыгын.
Ытԓён нытэӈъэв эвтыԓягты пиӈкугъи.
Ивтыԓык турирык, ытԓыгын эʼйӈэвнин, ивнин:
Эʼмитԓёнайгыт, ытԓыгигыт?
Ивнин ытԓыгэ:
Ӈотӄэнайгым итыкэвын.
Ытръэч этъым тыгыткамԓягъак.
Ӈээккэтэ ивнин:
Йыӄӄэй-ым мынрэӄэквыт, миӈкри мынтыгыт?
Ытԓыгэ ивнин:
Ев-ев, опопы ӈутку ӄэнанмыгэ.
Наӄам тырэтэвиминӈэты, гынык ԓыги ԓыӈӄэвигым.
Эвыр рэнанмы-ым, ринэпԓыткугъэ румкэвкы-ым коракэгты ӄынымпэнрыгэ.
Ӈэнку ыʼннатчыӈатгыт, ротванвыгъет ыʼннутэргыгыт.
Эвыр Ӄонԓяԓёрыкы ынӈэ авнатвыка ыʼнынтыркынигыт.
Эвыр ӈэнку нараматаӈыркынэгыт, ынӈэ эʼнӄэткэ, ыʼнматаркынэгыт.
Ытԓыгын тымнэн, румкэвнин.
Коракэгты эквэтгъи.
Ӈэнку пыкиргъи.
Ивнинэт:
Гымо торыкагты тыгынтэвык, гымнин ытԓыгын гынтавтыԓяма гыткамԓягъэ.
Инэтэннинъэйвыгъи ынан.
Инэнинъэйвыпԓыткугъи, иниквъи.
Ӈутку ӄэнанмыгэ.
Ынкъам чама иниквъи.
Ӈэнку рэпкиры, ротванвыгъет ыʼннутэргыгыт, ыʼныргыткун нутэсӄын, ыʼнтэйкын атчытванвыԓӄыԓ.
Ынкъам чама ымыӈ иниквъи.
Ӄонԓяԓёрыкы ынӈэ атвыка ыʼнынтыркынигыт.
Ынкъам ымы иниквъи.
Ӈэнку раматаӈык, ынӈэ эʼнӄэткэ.
Ԓымаԓяквъат коракыԓьыт.
Ротванвык нэнутэргыгъэн, натаванвыӈын.
Ынкы ымычьычоӈэт ныпэрӄытваӄэн.
Ӄынвэр мэчичьу наматагъан.
Кымиӈэтгъи ынкы, ӈээкык йытонэн.
Ынӄоры нэмэ, эʼӄэԓьэ йъок, гынтэквъи.
Миӈкы ныпкирӄин, ӈэнку нэмэ натчыӄэн.
Ӈэнку виин ныматаӄэн.
Нэмэ ныгръоӄэн.
Эчги ӈэнку ныгръоӄэн, нинивӄинэт ынкэкинэт:
Ӄырым эвын ӄынымчеквыткы Ӄунԓеԓюӄэй.
Опопы ратан мараквыргын.
Ратанӈавӈэн, варат нытумгэвыркын.
Наӄам эвын нымԓыӄэнат, аʼӄанраӄавыӈ ваԓьыт Ӄунԓеԓюнти.
Вынэ варат нытумгэвыркын.
Вытку ынӈин нутэкэмԓиԓыпԓыткугъи, вытку ынкы паагъэ мараквыргын вак.
Миӈкы ныпкирӄин, нэмэ ныматаӄэн, нэмэ ныгмиӈэтӄин.
Нотакаврапԓыткоӈ, ӄэгԓынангэт паагъэ вак мараквыргын.
Эргыпо нъэԓгъи Кытги, Ӄунԓеԓюн чакыгэт.
Томгавкытгано нъэԓгъи.
Кытгинэ мараквыргын эʼнӄу гэԓгыԓин.
Ӈотӄэн ытръэч.
Эʼчууԓгынэ Ӄункинвиӈ гэтэнымченԓин.
Ӄааԓьатыԓьыт гимтиԓӄытԓинэт, ӄынур айвэ.
Ӄункинвиӈ гэнъюԓин.
Анок-ым, мырэнык.
Ԓыгэн-ым Выёӄонкэнвэӈ, ныӄытԓиӄин, нъэнӄэӄин-ым ԓыгэн, гавъяԓен.
Рыюԓьын-ым, ӈэԓвыԓ ринтынин мранмачы.
Ӄэтэв рэмкэ ԓюут нэԓьугъэн ӈэԓвыԓ.
Ако нэнԓьэтэтын ынӄэн этынвэты, Аʼчооԓгырыкы, ӈэԓвыԓ.
Ԓыгэн-ым эрмэчьын вэтгычемгъоԓьын, ӄынур ԓыгэн ииԓгын.
Миӈкыри пыԓитык, ԓыгэн ԓюӈпэԓӄынтыԓьын.
Рыпкирэннин рэмкэ ӈэԓвыԓ.
Эʼчууԓгын-ым гивԓин:
Эʼмъим рыюԓьын?
Ивнин:
Ӄоо, эʼми, эвын эмӈэԓвыԓ тыԓьугъэн.
Эрмэчьэ Эʼчууԓгынэ ӄырирнин рыюԓьын.
Ԓьунин, ныйыԓӄэтӄин.
Ивнин:
Како, эʼми ӈэԓвыԓ?
Ԓюур эйиԓыкэ гэнъэԓԓин, авэтгавка, ытръэч мынга нывэтгавӄэн.
Эʼчууԓгынэ ивнин:
Гок, аʼмын ынръам ԓыгэтъыԓрочгыпгъэ.
Гако вынэ вэчьым тырэнтъыԓеквыт имтик, опопы мачынан, вэԓер тъыныпкирэтгыт имтитэ.
Эмтэгты имтинин.
Ӄутти акватыӈӈок, энарэракватыӈок, ивнинэт:
Ӄынатчыӈатгыткы ӈоонко ӈэԓвыԓ.
Имтик рыпкирэннин рыюԓьын, эвын ымыԓьо уйӈэ оʼравэтԓьат, ӄэԓёӄ.
Эʼчууԓгынэ гивԓинэт.
Пытԓяӄ ӈэԓвыԓ ӄэнарэрыркынэткы.
Рыпкирэтык имтик ивнин:
Егов, аʼтав ӄыръатчаӈыркын ӈутку имтик, моргынан-ым мынрэԓьуӈыркын ӈэԓвыԓ.
Наӄам ынан ԓыги, нъэнӄэӄин рыюԓьын, гавъяԓен.
Пытԓяӄ-ым нэԓьугъэн ӈэԓвыԓ.
Ԓыгэн-ым ӈаԓвыԓьэты ӄытгъи Эʼчууԓгын гээвкы, танԓёӈэнарэра, ӄэԓёӄ ыʼръунтэннин, ынкъам ынан ԓыги нинэԓгыӄин, миӈкы варкын ӈэԓвыԓ.
Ӈэԓвыԓьык-ым пыкирык, ивнинэт тумгыт:
Танԓымынӄо ӄъурэвыркынитык, пытԓяк, ӈэԓвыԓьыԓӄырирыԓьытури.
Эчги имтик нэнъурэвэтын ӈэԓвыԓ, Эʼчууԓгын эмтэгты ӄытгъи, ӈан ытри мэӈин.
Имтик пыкирык, Эʼчууԓгынэ Ӄункинвиӈ ивнин:
Гок, итык эвын еп нытԓепыткуйгыт?
Гако нивмури.
Вэчьым тумгин оʼравэтԓьан энмэч вэчьым въигъи.
Аʼмын ынӈатаԓ нивигым.
Этэӈэтэвкэ (аӄамэтвака) рэвъигъэ, мытръаӄапэрагъа.
Ынӈин ивыпԓыткук, тумгытум ивнин:
Нэмэ наԓвыԓьэты ӄыԓӄытги, ӄыгтыгын ӈэԓвыԓ, ӄырэтгыткы, ԓыгэн ӈутку мынӄаанмат.
Ӈаԓвыԓьэты аʼтчама, оʼравэтԓьат ԓымынӄоры ныпкирыткуӄинэт, пытԓяӄ ӈаԓвыԓьыэнарэрыԓьыт.
Ӈэԓвыԓ нэныпкирэтын эмтэгты.
Тумгыт ымыԓьо гумэкэтԓинэт.
Эʼчууԓгынэ тумгыт ивнинэт:
Аʼмын мэй, тумгин оʼравэтԓьан ыʼмъычычонэт мытрэнтэвиминӈэннын.
Гик, аʼмын йъарат вэты аʼткэвма вагты, тотъэты вагты нэрэркурмык.
Гако вынэ тэӈэтэвкин (акватӄамэтваӄэн) моочгычымӈы ӄынмыгыткы.
Нанмыгъан.
Ивнинэт:
Эӄыԓпэ ӄынвэнӈыркыниткы.
Ытԓён ынан таӈынанавыԓӄычьын ыʼттъымычвиткукин ваԓы ӄаатъымык нинэмнэйвыӄин.
Нинивӄинэт:
Гик, вынэ тумгин оʼравэтԓьан мытынтэвимиӈэтыркын, эӄыԓпэ ӄинэвэнӈэтыркынитык.
Эӄыԓпэ мынынтэнмавыркын, ратанӈавӈэн, йъарат ӈавычгычемгъок нэрэркурмык.
Гик, итык эвын энанрыԓпэркэн ваԓяйӈын тыԓгэнэрвавыӈӈон, энмэч итык тынирвынӈэвын.
Како ԓюур ӄынвэр эйыԓӄыкэ нъэԓԓьэн, ԓыгунмытъыԓԓьэн эвыӈӈогъэ:
Гэмэԓевигоом!
Ԓыгэн Эʼчууԓгынэ тумгыт нинивӄинэт:
Гик, эӄыԓпэ ӄинэвэнӈэтыркынитык, ӄувиркынитык!
Наӄам тумгыт эвын гэвинвынинъэйвыткуԓинэт, гэмитъэйвыпԓыткуԓинэт.
Тырапытԓьангагчавӈыркынэтык, ӄыпытԓьагагчавыркынэтык, ынӈэ пэтԓе эпԓыткукэ.
Энмэч ӄынвэр ӈэԓвыԓ гытъэквъи, еп увипԓыткукэ.
Ӄынвэр ӄоԓ ивнин:
Ӄынӈэюквын ӈэԓвыԓ.
Эвыр рэнӈэювӈын, эӄыԓпэ ӄырэтгын, ӄыетги.
Тэӈэвыԓьык рээн рэмкын ӄамэтваткогъэ гэчевкы.
Ӈэԓвыԓ рыӈаёвма, нувиӄинэт.
Чама нинивӄинэт:
Гыткат кытэӈупчивыркыниткы, ӄытэегиԓгыӈыркынитык, ӄытаӄымԓяӈыркынэтык.
Ӄынвэр увэма увэнтатымгогъэ, рамаԓявӈыӈӈогъэ унмытъыԓԓьэн.
Нивӄин:
Энмэч тымэԓеквъэк.
Ԓыгэн ԓюӈӄуԓиԓьэтыԓьын Эʼчууԓгын.
Ытръэч тумгыт нинивӄинэт:
Аʼтав амтаӈъянва ӄувиркынитык, рай ӈэԓвыԓ рэтыркынин.
Ӈэԓвыԓ рыпкирэннин.
Ԓыгиунмытъыԓԓьэн ԓыгэн нымэԓевтыԓеӄин, ныԓгигпиԓьыԓьэтӄин.
Ӈэԓвыԓ рыпкирэтык, аԓымы ванэван нырэӄыгъэн, чекавэтываӄ нъэйӈэткусӄычетӄин тъыԓԓьэн.
Эвыр нивӄин:
Вынэ вай тытэӈмэԓевык.
Эʼчууԓгын нивӄин тъыԓԓьэты:
Гик, вынэ рэмкын ныӄамэтваркын, чеӈэт мытынтэнмавыпԓыткогыт.
Эʼтки йъарат пыкирык нэривмык.
Аʼмын како ӈавычгычемгъоԓьыторэ.
Гик, энмэч эӄыԓпэ ӄытэӈэтэвыркын, вай рынэкавъёйгыт.
Вынэ вай тытэӈмэԓевык.
Тырапаагъа ынӈин итык.
Этԓё-ов.
Чеӈэт моочгычымӈы тумгин мытынмыгъан.
Ԓыгэн амэтъо нивӄин:
Вынэ тымэԓевык.
Ынан тырапаагъа ыннин итык.
Гик, вынэ чеӈэт мытынмын тумгин моочгычымӈы.
Наӄам мытратвыӈын, нэривмык.
Аʼтав эмгытԓитэ тымыткы!
Ӄынвэр ынӈин тымӈэнотъаёк ныӄуԓиԓьэтысӄычетӄин ӈаԓвыԓьыӈӄачагты, нувинтэтыԓьэтӄин.
Эвыт ԓыгэн нивӄин:
Вынэ тыԓгитэӈмэԓевык, ԓыгэн тыԓгимчегъэк ынӈин итык, тырапаагъа игыр выячьатык.
Како вынэ Эʼчууԓгынэ ивнинэт тумгыт:
Коԓё аʼмын миӈкри?
Тури рэӄын ривӈытык?
Наӄам тумгин моочгычымӈы аʼтав ԓыгэн мытынмыгъан, нэръэйӈэԓьэнмык.
Гым тивыркын.
Опопы энмэч мынъынгагчаватыркын.
Ԓюур ӄынвэр нотагты ԓыгийъэгынтэквъи.
Ынӄо-ым ӄынвэр нэмэ уʼрэквъи, эвын мэчыйӄунтэтык.
Эʼчууԓгын эвын гэтэӈытвиԓин, чит ынӄэн нэнанмыӄэн ԓыгиунмытъыԓԓьэн, нэнапытԓьаранмыӈӄэн.
Ԓыгэн-ым гэԓгунмытэйкыԓин итыкэвын, гэԓгинтэӈытвэтԓин, ныгынкойӈъав гэнъэԓԓин.
Ытръэч.
Чьомарагтыгыргын гатваԓен.
Ынин ытԓыгын айваната гаӄапԓёнмыԓен.
Еп ытԓён ныппыԓюӄин, ӈинӄэю вама.
Ыммайӈанӈэт ытԓыгын ԓыги гэԓгыԓин.
Ыммайӈанӈэт гэрэрмэвӈыԓин, гарамԓытвэнԓен.
Таӈкоԓё гэрмэвԓин, чама гаԓгэмԓытвэԓен, чама ԓыгэн гэԓгинъытвиԓин.
Ымыӈ ԓыгиԓвэт пэрэӈӈонэнат кытгынтата.
Ынӈин этыӈӈой-ым, эймэквъи айванагты.
Кыткытык, эмэԓкэ вытатык, ынин ватомгын ивнин:
Ԓыгэн аӈӄачормэты, ыʼтвынпанвэты, мыныԓӄынмык.
Ԓюур ӈэнку пыкиргъэт.
Ытри-ым ӄээӄынуӄэй вак, ыʼтвыԓьын уʼрэквъи.
Эчги ыʼтвыԓьын нэԓьугъэн, тумгытум моонэн нинъэйвык.
Нинивӄин:
Эвыр ӈутку рэмпэӈыт, митъэԓыги ԓыгэн рэӄэ нараԓпынрыгым.
Эвыр ынкы энайыръыйпама, ыʼтвэпы, ӄэнатангагԓыӈыркын чама ӄинэтэӈвинрэнӈыркын инэйпэԓьык, ныннэпы ӄинъэйӈэвыркын:
Чьомарагтыгыыр, ӄывинрэтыркын ыʼтвыйыръыйпэк!
Пыԓԓяӄ аʼтавнымайӈъав ӄинъэйӈэвыркын.
Чьомарагтыгыр!
Энмэч ӄынвэр ӄинивыркын.
Ӄинвиӈэтӄээтыркын, ӄэйӈун ыʼнӄапԓёнмыӄаатгыт!
Ӄэгԓынангэт ырыкагты ԓюур ӈыпасӄэвымгогъат.
Коԓё коԓтаыʼтвычгын гэԓгитэнйыръэтԓин имырэӄэ.
Ытри тааʼчомата, чагчомата гэйыръэтԓин коԓтаыʼтвычгын.
Энаӈайпамгогъат.
Ивнин тумгэ Чьомарагтыгыргын:
Аʼтав ӄырэвинрэнӈыркын!
Кэтэмынӈин ытԓыгин ӄапԓёнмыткоԓьын ыʼтвыԓьын гэетԓин.
Вэнратымгогъэ.
Ӄынвэр пэтԓе тумгиинэ ивнин:
Вынэ ӄыгагчавыркын, этъым гагчавыркыт инэӈэйпэк вай имԓетыркын!
Этынвыԓьын ыʼтвин Чьомарагтыгыргына пынԓёнэн:
Эты вай ринтэ рытык рэчимэты?
Наӄам чагчомат пыԓвынта гэкыԓтыԓинэт.
Ԓыгэн таӈкоԓё нымэйыӈӄинэт, таӈынанэтчычьыт.
Ӄутынэ ивнин, этынвыԓьа, ынык ытԓыгык энанматыԓьа:
Гэ, аʼмын, ӄэйвэ ӄырым, нитчыӄинэт!
Кыԓтэчгэпы пиринин чагчомачгын, тэӈпиринин-ым, тааԓгыԓятгъэ, оʼравэтԓьаԓԓяпгъэ.
Уйӈэ оʼравэтԓьака эчги нъэԓгъи амноныӈӄач, ӈутри ринтысӄивнин амноӈэты чагчомачгын ыннанмынга.
Ԓюур аӈӄаараргыргык чыгэгчыкутгъи чагчомачгын.
Тумгиинэ ивнин, тъарыгнэн:
А-г-ааа!
Иаʼм ынръам рэнтысӄэвычгатын, роԓьаӄанӈэнавычгатыркын!
Рытааԓгыԓявнэн Чьомарагтыгыргына.
Чыгагчыкойпы тиӈунин ыннанмынга.
Рынрынин амноӈэты, нотасӄыткынэты.
Тумгытум винвэ аʼткэвма гитэнин.
Эвыр ӄоԓ чичеквъи-ым, ивнин:
Эӄыԓпэ ӄывинрэтыркын вынэ!
Эвыр-ым гагчавыԓьатыӈогъэ, амӈаԓгыԓ рынрыӈӈонэнат чагчомат.
Инэнйыръын ыʼтвычыкукин нэпԓыткугъэн йыпэк.
Ынӄэн ыʼтвэрмэчьэ айванаԓьа тумгыт ивнинэт:
Вынэ ыʼтвъэт мыныйпэгъэн.
Чьомарагтыгыргына ивнин:
Этъым вай амгымнан рынрык рэчимэтгъэ?
Нэмэ ивнин ыʼтвэрмэчьэ:
Вынэ нитчыӄин, ӈаԓгыԓыткота мынынтыгъэн.
Эчги ынӈин ивнин-ым, ӈэранвакъосӄооԓгэпы пиринин, ԓюур ԓыгэн ԓевтык гыргочагты риԓгиннин.
Эмнуӈык нъэԓык, иквъи:
Вай, миӈкы тырэтриԓнын?
Ынръам эʼӈвэнатыӈогъэ (таароӈыӈогъэ) ынык ытԓыгык тымыткоԓьын айванармачьын.
Ивнин:
Ӈутку-ым вай ӄытриԓгын.
Рытриԓнин-ым, ивнин:
Ԓеӈытъа гыт Чьумэйгыт эккэйгыт?
Ии.
Гик, вынэ рэмкын нычаёткогъан,- ыʼтвэрмэчьэ ивнинэт чиниткинэт аʼачекыт,- гик, вынэ ӄуннумэкэквытык!
Нэмэ Чьомарагтыгыргына тумгытум винвэ аʼткэвма гитэнин.
Эвыр коԓ чичеквъи, ивнин:
Нэмэ гыт ԓыгэн тымӈэтваӈӈогъэ?
Ӄывинрэтыркын уттынумэкэвкы, тъачеӈычэрыӈӈогъэ, чинит ивкэ.
Мывинрэтыркын!
Эвыр-ым ытԓён кытгынтакватгъэ оттыгэченвэты.
Коԓё уттуут румэкэвнин!
Чаёткогъат.
Чаёпԓыткок, пынрынэн кимитъэ айванаԓьа: чагчоман ымыԓьэты йыԓнин, ынкъам тааʼчоман, рырканаԓгыкоԓтаԓгын ымыԓьэты, ԓыгэкоԓтаԓгын ымыԓьэты, ӈиԓгытко-о-о-т!
Ынӄэнат рыянръавнэнат йыԓьёттэ, ивнин:
Ӈотӄэнат гыныкагты.
Коԓё нымкыӄин имыръэнут йыԓнин.
Нэмэ тумгытум винвэ аʼткэвма гитэнин, эчги ымыԓьо кимитъын нэйыԓыпԓыткун.
Эвын-ым ӄоԓ чичеквъи:
Вынэ ӄытимтиӈыркын, мынрагтыркын.
Ынӄэн ԓыгэн куԓтэк ӄинэчымӄэтги.
Тэмтэӈымгогъэ.
Тимтиӈыԓьын нэнатангагԓыӈӄэн.
Эвын-ым ӄоԓ ныгагчавӄэн.
Мэчемпэтԓе нинивӄин:
Вынэ коԓё ымычьычонэт тимтиӈыркын!
Эчги ԓыгэпԓыткоӈӈогъэ тимтиӈык, ӄынут мачамэмтэйпыӈ нъэԓгъи, тумгиинэ пойгын пирисӄыченнин, кытгынтакванма ивнин:
Ев-о, вынэ мыпэԓячгатгыт, ӄэйӈун ыʼнӄапԓёнмычгатгыт!
Аʼмын-ым имыт эмтэйпысӄычаннэн, пойгын пиринин, кытыгтываԓяркыԓягъэ томгээна.
Эквэтгъэт, ымы ԓюӈынрэӄэвэ рыннин, ӄэԓюӄ нымкыӄин кимитъын йыԓнин.
Энмэч-ым ԓымӈэ кимитъэ нинэрэтын.
Ытръэч.
Нынымытваӄэнат ыннэннымык йъэԓгытомгыт.
Ынпычьын, Ӄаантано итыԓьын, ыʼттъыётраԓьо нитӄин.
Ӈинчьэн-ым - Йиԓьы, ынкы рачымчо.
Ӄоԓ рыннин ӈэргэрык Ӄаантана Йиԓьы ивнин:
Китаӄун мынаӈаӈрачвыӈченмык.
Мэӈин эпԓеэн армаӈ ваԓьын.
Э-э,- ӄутынэ ивнин.
Ԓыгэн итык нымэԓьэв нынымытваӄэнат, ӄонпыӈ нытэӈычьэтӄинэт.
Рытгэватԓыӄэва, ӄоԓерыёрагтэты Йиԓьы ԓюур пыԓӄэтгъи, наӄам ымыӈ нытэвыӄэн, ытръэч ныԓгитэвмэтэвӄин гытгыԓӄатык.
Тэвыԓьанма, ныԓгиӄувчимгъуӄин, нивӄин.
Аԓымы чит ԓыгикыргысӄыԓьын тыԓян!
Этыӄун тытымӈэвык?
Коԓё ԓыгиръэмиӈкэтэ тытак?
Тантыԓяӄэвъяӈӈота гитԓин аԓьэӄатыԓьатык, наӄам коԓё гытгийӈын!
Ӄынвэр гытгыԓӄатыӈогъэ.
Эчги ԓыгэн егэ рынинин нутэсӄын - ԓюур тэӈкыргысӄэтгъи.
Рытааԓгыԓявнэн игыткин ынин аԓьэӄатын: ӄытԓыги ӄырымэн гытгын, ӄытԓыги ытръэч ӄорэн аʼчанӄораттыт.
Аԓымы аръаԓя чемысӄыԓьын, таӈъаӄапыԓӄаты ваԓьын.
Ытԓён-ым оʼтчой аԓьэӄатыԓьатгъэ - амгынотъыԓётагнэты!
Аԓымы еп тэркэнэнэма рагтакватгъэ!
Эмӄэԓеԓвынэ ытръэч иквъи.
Ытԓён вай ӄанан тырэӄыркын?
Ымыӈ ӄораыттык тыпыԓӄатыӈок?
Ӄамэтвама ӈэвъэнэ пынԓёнэн:Нырэӄигыт оʼтчой, аԓымы Ӄаанты еп этиркининикэ эквэтгъи?
Вытку ынӈин ивкы, кэтъонэн ыргин гайъэԓга вэтгав.
Ӈотӄо нэмэ рытгэватыԓӄэва татԓыгнэн Ӄаанты.
Эвын ыʼԓетык, Ӄаанты нырагтытыԓяӄэн.
Эгытъыԓёвэнвыеквэ ныԓеӄин ярак пыкэрыӈок.
Ԓюур таӈамэчатгъат ярат.
Гыроԓмакы ԓыԓепыткугъи.
Аръаԓя ԓыгонмычыко нытвэтчатваӄэн.
Ынӄоры таӈъаӄаттатыӈ!
Таӈымъыԓёнэт тыттэтвиригъи, вытку воԓӄытвэма тыттэтгъи!
Тыттэтык, рытааԓгыԓявнэн чит онмычыкон.
Кытԓыги ӄоравэнвычыко гэткивԓин.
Ынӄо ытръэч иквъи:
Ако, эвыӈан ымыӈ Йиԓьы мэчынкы!
Эԓымӈэ ӈан!
Китъам ӄун эпԓеэн ӈотӄо миӈкри ритгъэ?
Нэмэ ӄээӄын нымэԓьэв вагъат.
Ӄоԓ итгъи инэнвинэвыԓьын Йиԓьы рагтыгъэ эвын вуԓӄытвик.
Рэсӄиквъи ярак.
Пэнъёԓгын нынԓетӄин, увикук нынпытваӄэн.
Ытръэч ӈэвъэн ванэван нивын етти, ымыӈ ԓюнгитэтэ рэсӄивыԓьын ыʼвэӄуч.
Рэӄык кургъи?
Ынӈин ԓыгэн пэнъёԓгыткогты ваԓьатыркын!
Ӄынвэр янор эʼйӈэвнин.
Ԓёӈочыткота.
Ынӄо рэймэвнин, тэӈгитэнин паԓёмтэԓнэн выегыргын.
Этԓы нывъентогъан.
Гэԓгичеӈыттэтԓин уʼвэӄуч.
Эʼйӈэвнинэт энараԓьыт.
Нанрочавын, ынӄо намайынԓян, нэнпэтын.
Эргатык вуԓӄытвик нувиӄин, ԓюур ваԓёмнэн гэкэӈвыргыргыԓьын.
Ӈытогъэ.
Гэкэӈыԓьын ивнин.
Етти!
Ԓюур эԓкыԓнин ӄуԓиӄуԓ.
Эмӄэԓеԓвынэ нивӄин.
Аԓымы мытынпэтын!
Ымыӈ эвиръыт мытычвиткунэт, ымы орвоор митъэ тычвиткуйвын, гаканйы мытынвэнӈыгъэн, нэԓгыт мытынрагтатынат.
Янор-ым гэԓгичеӈыттэтԓин, ԓьуԓӄыԓ ӄынур ыʼԓьыԓ гэнъэԓԓин, нивӄин.
Юрэӄ аны ынӄэн рэтырэт.
Ынӈин ытԓён вэтчатвама, Ӄаантана кыԓгыпэнрынэн пыкитԓьэн, ынӄо кынмаԓ рэсӄиквъэт ярак.
Йиԓьыӈ панэна нытвэтчатваӄэн ӈаргын.
Инэӈэк ноԓытваӄэн.
Вытку ӈэвъэнэ аʼйӈавынво витысӄычетгъи, ынӄо рэсӄиквъи.
Рыԓык, ӈэвъэн иквъи:
Эʼтки торарамкыԓьытвагъак нымнымык, ытԓякы.
Ыʼвэӄучитэ рымӈыԓявнэн, миӈкри гитԓин.
Атчьатык, эмчимгъутэ нъэйӈэԓьэтӄин Ӄаанты.
Эргатык инъэ Ӄаанты амэвычаӈэръа ӈытогъэ ярайпы, эʼчесӄиквъи.
Эʼчепԓыткук, чит рэсӄивыркын, ытръэч гэԓгийӈэръуԓин, ымыӈ чиниткинэт егыт этԓы ныԓьунинэт.
Ымыӈ инэӈ, ынык чымче ваԓьын, тэйиԓиӈэ ԓьук нэнаԓвавӄэн.
Ӄынвэр гаԓгэӄэвъяӈӈоԓен, ампамъяԓьын гагтыквыӈӈоԓен.
Ӄынвэрэвыр ӄэргаквъэ.
Пэнинэмиԓ яраӈы чымче, ымыӈ инэӈ пэнинэк.
Ӄытԓыги, чинитыттэ гантымӈэватԓен.
Йъэԓгытомгын йъонэн ынкъам ивнин:
Аʼм вынэ мэчынкы!
Мынпаамык игыт ынӈин итыԓьэтык!
Ыннаны гэйгуԓенмури!
Мынтаӈытваркын пэнинэмиԓ!
Ытръэч.
Энмэн.
Кэйӈын ытри умӄы, кынмаԓ ынпэԓьыт, пэнрывыԓгыгъат.
Аʼмын коԓё гинэмыԓкичитԓинэт тортэркыгыргоԓятык, вытку тэркамэчанма пԓыткугъэт.
Кэйӈын ԓыгэн ынкы энамыԓкэнвык вагъэ.
Умӄъым эквэтгъи.
Кэйӈын нэԓьугъэн кэйӈыйичьэмиттумгэ.
Намӈыԓёгъан:
Гэрэӄигыт?
Умӄэтэ ынӈин инэнтыгъи.
Аԓымы ыннаны ынпэԓьымури.
Йичьэмиттумгэ ытԓён нивын:
Ынан мытратаӄэчгыӈӈын.
Ынӄоры кэйӈын пэԓӄэтгъи.
Кэйӈыйичьэмиттумгэ наԓӄырэрыӈӈогъан умӄы.
Аӈӄачормык нэԓьугъэн ръавыйӈын.
Ынкы амынан ныръэвуӄин Увъаԓяйӈын, ынӄэн кэйӈын.
Йынрыткынык-ым нынымытваӄэн ӄэпэр.
Ытԓён нытԓепӄин.
Гытъэвкы ръавэты ӄытгъи.
Ръэвык ӄача нъэйӈэткуӄинэт иʼгыт ынкъам риӄукэт.
Эʼӄэԓиӈэ кайӈэты, ӄэпэрык яаԓ нъэԓгъэт.
Увъэԓенэ нинэвириӈӄин ръэв.
Ӄэпэр ымы эʼнӄу нинэԓгыӄин.
Ӄэпэр вэнԓыги эймэквъи.
Увъэԓы ръавыткынгыпы кэӈкэԓетгъи.
Ӄэпэр ивнин:
Вытку ринэнруԓыԓтэвы - рэймэвы.
Игыр-ым ӄырым!
Ынръам кэйӈэ кыпԓынэн ӄэпэр.
Аʼмын аны вытгиӈэтгъи ӄэпэрин гыткаԓгын нанӄэты, тъайытчанэн, егъентонэн.
Ръавоӈногъэ ӄэпэр, нинивӄин кэйӈын:
Гынмыеп тивыркынигыт!
Нъыруԓтыгъэн - ӄырым тъынрэӄэквыт!
Ӄэмипԓыткук, ӄэпэр панэнагты йыԓӄысӄиквъи.
Арычга нинэгитэӄин кэйӈын.
Пэтԓе Увъэԓы въигъи.
Йыԓӄыма ӄэпэрык, ръавэты эймэквъи умӄы.
Риӄукэт эвыр иʼгыт гынтэквъэт омӄайпы.
Нэныгъевын ӄэпэр.
Еԓьой!
Мургинэйгыт инэнъегтэԓевыԓьигыт!
Ӈаан ръавэты умӄы ӄытыркын!
Ӄэпэр очыткогъэ:
Тырэнгынтэвэнӈытык - аԓва ӄыԓетык!
Ӄутгъи.
Эʼйӈэвнин умӄы.
Йъонэн ӄэпэрэ, ивнин:
Коԓё аваԓёмкыԓьэгыт!
Умӄэтэ нинивӄин:
Нэмыӄэй тыгытъэтыркын!
Умӄы вэнԓыги ӄамэтваӈӈогъэ.
Ӄэпэрэ йъонэн.
Ӄаптэткынэты пиӈкугъи, ёойвыӈӈонэн - нэнаԓвавӄэн, ӄынвэр эʼннэпы моонэн.
Рыпиркыԓевнин ынкъам тымнэн.
Аʼтчаԓьыт иʼгыт ынкъам риӄукэт эʼйӈэвнинэт:
Ӈоот вай ӄынугыткы!
Еп нычиитӄин.
Эвыр наномгогъан.
Ӄэпэр-ым панэнагты эквэтгъи.
Роԓьянвыт ивнинэт:
Еԓьоторэ!
Вай гым тэквэтыркын!
Ӄываԓёмгытык митъэԓыги: эчги нарайъоркынэтык эрмэчьэ - ӄыруԓтыркынитык!
Ӄэпэр эквэтгъи.
Ӈотӄо умӄэтэ ръэӄэԓиӈэвнинэт иʼгыт, риӄукэт.
Эвыр-ым ымыԓьо эквэтръугъэт.
Ытръэч.
Рэӄокаԓгын ынкъам кэйӈын гэԓьувыԓгыԓинэт.
Риӄукэтэ пынԓёнэн:
Ытԓён ӈан гынан этъопэԓ ынанръанот айыԓго нинэԓгигыт?
Кэйӈэ татԓыгнэн:
Ынанэтъопэԓ гымнан айыԓго нинэԓгигым умкычыкукин.
Риӄукэтэ пынԓёнэн:
Ытԓён ӈан-ым ръэнут умкычыкукин айыԓго нинэԓгигыт?
Ик-ка-ако!
Энмэн ытԓён рэвымрэв!
Риӄукэтэ тэнӈу ԓыӈыӈӈонэн.
Кэйӈэ ивнин:
Иаʼм ытԓён тэнӈу инэԓгыркын?
Аʼм вынэ итык гынин айыԓго ԓынъё гымнан нэнаӄонынмэгым!
Вынэ ӄырым ӄыӄонынмыгын рэвымрэв!
Миӈкри ӄун омкычыкоеквэ ԓяйвыма ытԓён майӈычаӈыттыгыргын риӈэсӄычетыԓьын!
Ынӄоры-ым кэйӈэ пынԓёнэн рэӄокаԓгын:
Гынан-ым мэӈин кытайыԓго?
Гымнан майӈайыԓго нинэԓгигым энмэн ытԓён тымкыԓевыт!
Миӈкри ӄун ыныкит ынан оʼраӈанӄо ръэнут нэнагтыӄэчгытрынпэравӄэн ынӄъом ныпэгԓяӄэн, ӄымэԓ-ым ынӄэната гымнинэт тумгыт нымкыӄин нэнанмыӄэнат.
Нэмыӄэй кэйӈэ тэнӈу ԓыгнин.
Ивнин рэӄокаԓгын:
Итык гымнан гынин айыԓго ԓынъё тымкыԓевыт гаймаӈэн мэчынкы нэнаӄонынмэгым!
Риӄукэтэ ивнин:
Вынэ ӄырым ӄыӄонынмыгын!
Энмэч гыт ынӄэн наранмыгыт!
Ынӄоры-ым ӄръачетыӈогъат.
Ӄынвэр риӄукэтэ ивнин:
Китаӄун гынан вайыӈӄэн ӈэгны гыргоԓягты ӄыԓыпйиквигын, ынанъаёк ӄэйӈун ынӄо ӄоԓ ԓейвыркын тымкыԓевыт!
Ынкъам гым-ым вайынрэ омкычыкогты мыԓӄытгъэк!
Амъянра мыныԓӄырирынэт мэтиву айыԓго ԓынъёттэ!
гэӈирэнрэвымрэвуԓин, кэйӈын-ым атӄо гэԓгыԓин - ӄэԓюӄ-ым гэԓӄэгнэвԓин.
Кэйӈын ныпкитчыӄивӄин риӄукэк, эвын ныԓгатӄатӄэн чама нымутԓытъыръуӄин ӄагнаквыргэпы.
Пыкитԓьэн кэйӈын ивнин риӄукэтэ:
Эвын-ым тивыркынигыт: эʼтки тымкыԓевыт!
Айыԓгыгыргын чама эмтэгинӈэтыԓьын!
Ӄэԓюӄ-ым кэйӈын авъеткынка нытваӄэн, ытръэч нытъыԓкамаграӄэн.
Риӄукэтэ ивнин кэйӈын:
Гынинэт-ым вай вайыӈӄэнат айыԓго ԓынъёттэ ӈирэӄ рэвымрэвыт тырэтынэт.
Рыпэт ԓёнтатԓыӈа рыннин кэйӈэ рэӄокаԓгын, ӄэԓюӄ эмтъыԓе!
Энмэч-ым рэӄокаԓгын нывэнвыкоргавӄэн, эмчимгъутэ нивӄин:
Коԓё ивкэ миӈкри мынмыркын!
Ԓыгэн-ым ӈан ӄымэԓ тъытэйӈэтынӈэгъэк!
Риӄукэтэ ивнин кэйӈын:
Вынэ ӄэԓюӄ гымнинэйгыт ыʼԓгытумгигыт, аʼтав мырэнмэԓевэнӈыгыт.
Наӄам ԓымӈэ кэйӈэ татԓыгнэн:
Итык ратваӈыт инэнмэԓевэтичгыт гынинэт, аʼтав таԓваԓывавтагнэты ӄинэрэнмэԓевэнӈыги!
Рэӄокаԓгын эӄыԓпэ чемгъотвагъэ ынкъам иквъи:
Ытръэч-ым ԓыгэн рэтэвиминӈыгъэ, итык-ым ԓыгэн кытэ.
Кэйӈэ ивнин:
Ԓыгэн мачынан!
Эʼтки тырэмэԓевӈыркын!
Риӄукэтэ тэйкынин пэнъёԓгын, ынӄоры-ым йынйына атынвэпы нининэнъыԓиӄин, ӄоԓ-ым ӄэԓюӄ нытъыԓкамаграръоӄэн!
Риӄукэтэ нинивӄин:
Еԓьоӄай!
Пычкытэ рэтэвиминӈыгъэ!
Энмэч ԓыгэмаԓявыӈогъэ!
ымыԓьэты ӈыԓетгъи!
Эчги ымыԓьэты рыгрыг тыԓвыгъи - кэйӈын въигъи!
Аʼмын-ым рэӄокаԓгын ыннангэвэгты тэкичгынӈэгъи.
Ымыԓьо эмнуӈкинэт гынникыт гумэкэтԓинэт.
Иʼны, ӄораӈы, кэйӈын, ӄэпэр, ыԓваӄор, рэӄокаԓгын, мэԓётаԓгын, йиԓьэйиԓ ынкъам пипиӄыԓгыӄэй.
Ытри амрарачвыӈӈа гумэкэтԓинэт: эпԓеэн мэӈин ынанэнъычьын эмнуӈгынникык.
Иʼгэ гантэнмавԓен инъыԓьын ынрэмэчынпыиʼны.
Ӄаата-ым гантэнмавԓен авынъысӄаӄовэнӄор: ӄааԓвата-ым- ыԓваваӈӄасӄор: миԓютэтэ гантэнмавԓен нэмыӄэй ынрамачынпымэԓётаԓгын.
Ынӄэнат-ым гынникыт ӄонпыӈ рытэнмавъёттэ, ӄонпыӈ энъэргыпатыԓьыт.
Эʼквырга вэнԓыги ымыԓьо гарачвынԓенат.
Вэԓерӈан ԓыгэчекыяайпы гамгоԓенат.
Уʼрэӈэнри тыԓяма ӄонпыӈ ыԓваваӈӄасӄор ныяаноттыԓякэн.
Ынкы нычымчыӄэн иʼны.
Иʼгык-ым - ыʼсӄаӄовэнӄор.
Ыʼсӄаӄовэнӄаак-ым - мэԓётаԓгын.
Ӄынвэрэвыр, ярагты тыԓяма, ыʼсӄаӄовэнӄор янотыԓьо нъэԓгъи.
Ымыԓьорык вэнвэпы кыԓек ныԓвавӄэн.
Миӈкри-ым ытԓён пэнин гэкэӈыԓьэтык яаё оʼравэтԓьата, ынӄэната кыннымыркъав ныԓеӄин.
Ынанъяаԓеӈӄач ӄонпыӈ ныԓеӄин йиԓьэйиԓ, ынкъам ынӄоры рэӄокаԓгын, ӄэпэр ынкъам кэйӈын.
коԓё нымэйӈытэԓгэтӄин!
Ынӄоры-ым ыʼсӄаӄовэнӄор пыкиргъи, ынык нычымчыӄэн ыԓваваӈӄасӄор, ынык яаԓеӈӄач гатваԓен иʼны, эвыр иʼгык яаԓ мэԓётаԓгын.
Ӄэԓюӄ-ым ымыԓьо ԓыԓепыԓьыт иквъэт:
Оок како-о!
Пипиӄыԓгыӄэй янотыԓьо итгъи!
Таӈымыԓьо пэчайвынэнат - аԓымыӈ ынанмыӄычьыӄай чама ынанчевтыгыткачьын!
Чама иквъэт:
Китаӄун пыкэрыӈокэнат винвыт мынгитэсӄивынэт!
Эпԓеэн мэӈин ынанэвԓываӄычьын?
Нэгитэсӄивынэт винвыт.
Ныԓьуӄинэт таӈвэтгырыӈ ваԓьыт пипиӄыԓгин ыʼԓрат, эмчымче ръэтъеквэк ваԓьыт.
Ипэ-ым ыʼсӄаӄовэнӄорэн ынанорачьыт винвыт.
Чичеквъэт: ипэ ыʼсӄаӄовэнӄор янотыԓьо гитԓин.
Пипиӄыԓгыӄэй нэчичевын ынӈот: ӄытԓыги ытри ныԓгинымкыргэри, ытръэч танԓымынӄэн ыʼԓрачыкойпы нъаԓянтоӄэн: коԓ намэчатӄэн-ым, ынраӄ ӄоԓ ӈоонко пэтԓеӄэй ныпинтыӄэтӄин, ԓыгэн-ым ӄынур ӄонпыӈ пипиӄыԓгыӄэй нывытрэтӄин ынкъам ӄынур ӄонпыӈ ныяноттыԓяӄэн!
Ытръэч ынанъяраӈӄачкэн ԓыԓяпыԓьэты гэпкитԓин ынкъам ӄытԓыги нъыръытэԓгэтӄин!
Ынӈин вай!
Ытръэч.
Талян’кы ы’ттъыютльэт увэленутэкин гатваленат эвын увэлельу.
Чигтэленъепкин ынкы вальыт чит ганымытваленат нымэльэв, ан’ъока.
Ынпыянвэн нинъэйвыт вэтык’ун танлымалявъёлк’ылтэ.
Ынкъам тэлвэ моргынан ынк’эн чит вэты кыляёлк’ыл, яатльэты тывъёлк’ыл ынкалк’ан’ын.
Тэлвэ н’эвъэнйыръын ынтыёльатыльылк’ыл - епэчгин н’ээккэк’эю ныторымгок’эн гъюлетык : ван’эк, э’птык, тааткок, энанватык, тарытрын’кы, эвыр рачыкон рымигчирэвык.
Н’ээккэк’эй, лыгэн ыяагты танчайвыткон’ нынъэлк’ин, ытльата нэнанлымн’энавк’эн нотайпы лейвык.
Нинэныгйивэтк’ин тэнутэск’ын’кы.
Янот, турэлетвык, нымыйн’алк’энат.
Нак’ам винрит ымы тэлен’ гэчимгъулинэт.
Винрит ныкэтгук’инэт нутэск’ык э’лыткук.
Киткит рыпанрэвавкы нутэск’ын, кинмыт нывытрэтк’инэт.
Нивлык’инэт, рылгымил у’мэльыт, кинмыт, к’утти-ым гытын’ вальыт, - нэтлегк’инэт.
Льэлен’ит, к’этытвак нутэск’ычыку, нэтлеэтк’инэт, ынкъам мытк’ык рытук, кырвэнтонво к’улитэйн’этык, нэмэлымн’э нычачак’энат.
Ынк’оры, ыныкит нутэнут нывтатк’эн, ынръам льэлен’кин вагыргын лыги нытчык’ин.
Янот нытапаттъылк’ылн’ык’энат.
Турынн’эльыт ыпаттъылк’ылтэ нэтлегк’инэт, янот-ым туннэлюк мачнычымйык’энат.
Рымавтыт нынук’инэт рымэмылмоллылгав, рымэтэ, ынкъам рымытк’ылгав: мытк’ымыт чимычвиткутэ.
К’утырык-ым лыгэннынръэлевк’инэт муллык.
Ынк’эн тэйн’эт - турынн’эльыт рымавтыт, вытвыттэ – рук нычачак’эн.
Ынръам льэлен’кин роолк’ыл, к’этоолк’ыл чама ыпаттьо яаёлк’ыл,нэмэлымн’э ныпатк’эн.
Мин’кри-к’ун апатка рытык к’ынур ныйигэтк’ин.
Чама татынгэтъянвыт нивк’инэт:
Ии, ынк’энат апаткэк’ок’он’альыт, к’ынур гывчелкат.
Гывчелкат, йильэвытрыт, киткит мык’ын’ вальыт, к’онпы выквыткынык к’ынур вэтчатвальыт, к’ынур гамганотагчельэты пынлёльыт.
Ынк’эн нивк’инэт нутэгчильыт.
Нэмэ н’оон пинтык’этгъиамрамн’ылёльанн’а.
Ынкъам нутэгчильэ носк’эн’.
Вайыпаттъылк’ыылн’ытальыморэ.
К’утырык-ым вичу нытчык’ин’.
Амн’ылёльатка, энмэч к’ытавтын’ыркын, ампынлёльатык, нэмэвытвыттэ к’ынвэр рэрин’эн’ыт - э’чгынрэ рэтэк’ук’ун’эн’ыкыкватк’ок’он’ата.
Н’эвыск’этэ нытэйкык’ин амалватын’ачьэпы льэлен’кинроолк’ыл: юн’эвыт, ыпаттъылк’ылтэ, рылк’ын’эт-чипъэт, вытвыттэ-рымавыт.
Ынръам к’этын’оръон’н’ок, ыныкит ныръынток’эн, рэмкынпэпэк’ылгывэракнынъэлк’ин.
Нэмэлымн’ээтлы эмк’ынгивик ныръынтон.
Эты, мин’кри вакэлен’ит: лымэвыр ан’к’ы эгилэ итык, оматык н’аргынэн - ныръынток’эн.
Ричитык нынилгик’эвк’инэт эк’уттэврэт чама рыркэн кэн’ик’интэючгыт.
Пипик’ылгэ въэйкин кэнмылгын нынумэкэвк’ин, ывэрачыконытамайн’ык’энльэлен’кин чинит роолк’ыл.
Колё нымкык’иннутэск’ыгин’этэ, чама нотаск’ыткыната нинэривлыльэтк’ин палк’омралгын, ээкэлгын, кымчекылгын!
- Нутэгчильэ н’эвыск’этэ колёамалван’ вальын кэнмылгын льалянръон’н’ок ныривлык’ин.
Н’ээккэк’эгти к’ырым яал нытванат ынпыянвэпы.
Ынпыянва н’ааккак’аеты нынкалыровк’эн, мин’кри вальын тын’ачьылгынльэлен’кы роолк’ыл ынкъам вэты тайкыёлк’ыл, мин’кри ёолк’ылпыгпыгчыко.
Этлы эмъюн’эв пыръёлк’ыл: юн’эвык нынръэлевк’инэт н’ыргэт, киткит вэчовтыт.
Ыпаттъылк’ылык нынръэлевк’инэт тэркывтыт, вээвтыт, тын’эльыт ваамнолгык, йыркык’эву рук чама ыпаттъо лын’ык туртэкичгык.
Ныгтыйгык’эн эйгыск’ыкин нутэнут, колё ныёо’к’эн.
Н’эвыск’этэ лыги лынъёлк’ыл амалван’ нъэлыльын н’аргынэн.
Ынк’эната ымы яран’ы гэнчимгьувлин, мин’кри вальылк’ыл: утъымыт, варэт, рэтэм.
Элеръук, вэты нырэтэмэтк’ин яран’ы рэпалга, мин’кри кун элек ванэван к’онпы нъэк’эгнитк’ин.
Айгынлейпы йъок, пэнин ичычгэтыльын: кытыйгын чама эчывъяч.
Кытайычгэръок ан’к’айпы - тъаёвъял чама ичычгын.
Нутэнут н’алгыл ан’к’альын, тапк’аткынык вальын – нымытван пэнинэ’к’эйгэтыльын.
Ынк’эната элек яран’ы вэты нырэтэмэтк’ин рэпалга, этк’ыявкэгты ёрот ынкъам чоттагнычыкокэн нымытвакэн яанан’ат.
мин’кри кун элек ванэван к’онпы нъэк’эгнитк’ин.
Айгынлейпы йъок, пэнин ичычгэтыльын: кытыйгын чама эчывъяч.
Кытайычгэръок ан’к’айпы - тъаёвъял чама ичычгын.
Нутэнут н’алгыл ан’к’альын, тапк’аткынык вальын – нымытван пэнинэ’к’эйгэтыльын.
Ынк’эната элек яран’ы вэты нырэтэмэтк’ин рэпалга, этк’ыявкэгты ёрот ынкъам чоттагнычыкокэн нымытвакэн яанан’ат.
Ыныкит рэтэмэтык яран’ы каргытк’ыльота, илыръук, ныйитръук’ин чоттагнэты - элын’ан’гыргын.
Чама яагты вальыт: эвиръыт, нэлгыт, энэтрон-ёрон’ы, яаё элек, - нэчепык’энат.
Мэлетык, к’ымэл нытапъан’к’энат н’аргын.
К’утти, кытэтк’ыявыльыт, ныкыквырак’энат.
Этъопэл таачьата нынкыквавк’энат.
Ынкъам вэты эн’ъэлю нылгык’ин элекин рэтэм рэпалгэн.
Тэн’ыйипыкимыръэнут нымытвакэн, яагты вальын, этъопэл ынк’эн эвын.
талян’кы нынымытвапэрак’эн.
Нэмэлымн’э рэмкын гак’энъянвылен.
Нивк’инэт.
Ии, ынк’энат гаймычьыльыт.
Ынн’ъэм ынк’эн тэн’эмчинит яанан’ рытомгавъёлк’ыл, тайкыёлкыл, эмытъэт епэчгин н’ээккэк’эю, н’инк’эю вама - тургыттэпэвыльыт рытляпавъёлк’ылтэ: ван’эк - ытльата, тэминн’этык - ытлыгэ,ынкъам титэ липле эвнэтгивылтэткэ нымэйн’этынэт.
Лыэрачыко нымытвак, ыныкит тан’кычгэпык нымытвагыргын ынкэкин, нэмэ лым танычьыыргын.
Кыткытръок, туръылытвык, кыкватык нутэск’ын, льэлен’кин яаё ёрон’ы нынпирк’ык’ин.
Н’алгыл аграт нынтитгытэтк’инэт, э’рти , к’ынур пучьэт, ныгток’энат.
Ротъым ынн’ин вэтчагты нынпэлявк’эн.
Ротьымэты нынилгик’эвк’ин элекин яаёлк’ыл энэтрон, тайкыё нэмык’эй льалян’к’аанмыёналгэпы.
Амынан кынмэн нульивэтк’ин, мин’кри-к’ун нынпэлявк’эн рэлку ыннэн ээк, рынлявъё эмвулк’ытвик: эргык’аво.
Чама, к’ол нитк’ин, нораёа’тк’эн н’аргынэн, мъыкмин’ыльыт ныралкотвак’энат.
Элекин яаёлк’ыл ёрок’ай ныппылюк’ин, чама нымыркук’ин .
Мэлмэлетык, ымыльо нынток’энат.
Ынкъам н’авэтынва нинэнитлитк’ин чьовыргын, нинэквутк’ин ротъымык .
Нинэнльэтэтк’инэт н’аргыногты нэлгыт-айколтэ, нэнатэвляк’энат кытыйгырайвалявкы, нинэнчымк’этк’инэт, ынк’оры нинэтрилк’инэт рэнолын’кы.
Нинэпирик’инэт н’ирэк’-н’ырокрилти галгэн, нэнан’оймалек’эн рэлкун.
Н’уйн’угти нинэнлывэтк’инэт пэнъёлгык.
Нотайкоч рэлкукин - рэпалгэн, н’ан чит яаё рэтэму: мэчынкы нъигигэтк’ин, аткэка нынъэлк’ин, ынкъам нытчыпк’ин нотайкочо - нутгык’ин тэнъэк ымы ыттэ.
Н’эвыск’этти нылютэк’инэт э’чуулгычыку, ынк’оры нытэнъэк’ин нотайкоч, мин’кри-к’ун тэленъеп уйн’эгатвален чоп.
галгэн, нэнан’оймалек’эн рэлкун.
Н’уйн’угти нинэнлывэтк’инэт пэнъёлгык.
Нотайкоч рэлкукин - рэпалгэн, н’ан чит яаё рэтэму: мэчынкы нъигигэтк’ин, аткэка нынъэлк’ин, ынкъам нытчыпк’ин нотайкочо - нутгык’ин тэнъэк ымы ыттэ.
Н’эвыск’этти нылютэк’инэт э’чуулгычыку, ынк’оры нытэнъэк’ин нотайкоч, мин’кри-к’ун тэленъеп уйн’эгатвален чоп.
Ыттыт колё нэрмэкин тэнъэткук чама ныкэтгук’ин танойгынмытатык, тэнъэк мытк’ыквыт ынкъам к’утти мытк’ыръэлетыльыт яаёлк’ылтэ.
О’мрын’а - эмэйын’кыльин н’эвъэнйыръык’эй, ытръэч унмык авэтгавкыльэн.
Нунтымк’ин, ынкъам н’эвыск’эттумгэ айъокыльэн.
Вытку чинит к’ытэ нитк’ин ырыкагты, ръэнутэт, этчеты вальыт, рымэгчеравын’ок.
Н’авэтынва О’мрын’ана ян’ачыкойпы йытонэн энэтрон ынкъам етъан’рытчынин: йъэнниткунинэт чематгыргыт.
Эвын н’аргынэн гомавлен.
Энаральыт нэмык’эй нэнэтровк’энат.
Н’эвыск’этти пынлятвылга нитк’инэт: нывинрэтвылгык’инэт ронпатык.
О’мрын’а, энэтровыльын, н’эвыск’этэ найъон, нэвинрэтын ронпэрк’ыльын.
Нак’ам колё нымэйын’к’ин льалянрон: н’ыранчьовыргыльын.
Нэмэлым чьовыргыт гарылгыленат налгэпы: тъэр нэлгыт - ынн’ин мыкэльыт чьовыргыт.
етъан’ гэтчылин, лыгэн ытръэч тан’ынпэрк’ы гэтчылин.
Н’алгыл аграт нэнтитгытэвынэт,н’аргыногты натанат, ин’к’ун тан’ынчымк’аты.
Ынк’оры нэнвиривын ымыльэты роск’ын, нэнчымк’этын, нэмык’эй виин н’аргыногты натан ръэгэгавынвы.
Гэпэн’ъивэтлинэт.
О’мрын’ана пынлёнэнат:
Виин кытэ мынпан’ъэвн’ыто?
Н’эвыск’этти татлын’гьат:
Ии.
Рывиривнин вэлмоллыёчгын, йымэтвальын.
Йытонэнат моллычыкойпы к’аматкынэты к’орэн ейпыт, рэрыльыт.
Муллымул лыгэн киткит гавэлчачален.
Н’эвыск’этэ нивын:
Кыкэ, энмэч гинэригыт.
Льэлен’кин к’оранматкэн ейпыт гэнэрлинэт, энмэч муллычыку гаёленат: гэтэнрэвычгылинэт, гэтэнмуллырэлинэт, рыпэт мэлитчетыльыт.
К’утырык-ым ейпыт, тэгмэчынкы рэрыплыткук, лымн’э ныпатк’энат, нурэныпгыпгэвк’инэт.
рыкылванма пилгын пыгпыгкэн, н’эвыск’этэ к’аматкынык нынрамавк’энат кэн’ик’ытъулти чама ейпыт.
К’амэтвама, нывэтгавк’энат, нымн’ылтэлвылгык’энат, тэнн’ыткучьэтэ.
Тэгмэчынкы гапэтатленат рооттэ.
О’мрын’а иквъи:
Н’отк’o раёо’ръогъа, а’к’анотагче вак, лёнлят мынъыпатынат ?
Ии, к’эйвэ, - очыткоа’т.
К’ол иквъи:
нъэлгъэт?
Чама мынъымыйн’алмык.
О’мрын’а иквъи:
Евъев, льэлен’кин ёрот мынынкыквавынат, ынк’оры мынъёпат.
К’утти иквъэт:
Нэмъэм колё мигчир пыкиргъи!
Ии, к’элюк’-ым ынн’ин вальын мургин нымытван, опопы лыгэн мыныркылеркын.
гамэмылёлен ровтыльа.
К’аймэмылытъол тэгнутгык’ин рук.
Чама аръапаквъат.
нынъэлк’ин - нэвлытъылевк’эн.
Лыгэн к’ынур ан’к’аткынык ытръэч к’аата нынъэлк’ин тактиркытир.
гэтэн’ъигигэтлинэт, нэнчымк’этынэт.
Льэлен’кин ёрон’ы нымэйын’к’ин!
Аграт чьомыткынгыпы нэнкылвэтынэт, ынк’оры н’ирэюну нэрэнитлинн’ынэт: колё нитчык’ин аграрон.
Мэчьэмэтыткутэ чоттагнэты нанатвын.
Н’аргын вэтчатвальыт к’лявылтэ эймэквъэт:
Како, нэрмэтури!
Н’эвыск’этэ нивынэт:
Таам, анъяткока, к’ывинрэтгытык.
А, нак’ам мин’кри рынэткы?
К’элюк’ вытку мытк’эмиплыткумык.
Нэвыск’этти гомавленат: гак’ончечгыргынтоленат.
Накамлым к’лявыля эк’ылпэ нанатвынат ымы нэтрилынэт ян’ак, к’ынур нылгинымыркук’инэт.
Н’эвыск’этти, эн’ъэлетык, гатгытлёленат.
О’мрын’ана ивнинэт к’лявылтэ, винрэтыльыт:
Рак’амэтвантык?
Ов, вынэ ынн’ытэк мытыплыткумык, энмэч рай ынпыначгын, н’эл- гытвэтатыльын, мынвинрэтчык’ивын.
К’лявылтэ нытоа’т.
Нэвыск’этти вакъоа’т чотыквыткынык.
Кытэ вакъотваа’т, ынкоры нивын Омрын’а:
Вынэ чен’эт энэтрон мыныквутын ротъымэты, тан’ольэваты мынытчын.
Э’ми, к’ынвэт ивинильын Тын’эск’ын рэпкиры.
О’мрын’а иикэтгъи, иквъи:
Ии, опопы плыткульымури.
Нэнитлитын н’эранчьовыргыльын энэтрон, нымыркук’ин: гатан’ыныпъавлен кыткыткэн кытыйга, туръивэвык, ымы аегыткэка гэтчылин.
К’элюк н’авэтынвык’ай нэмкумъык’ин чама ныван’эк’эн, к’ымэл ёрок’ай илгэ, эпуйъэкэ.
Ымы ульивыт эчерикыльинэт, к’ынур ръэгэгавъёттэ н’аргын.
Нак’ам аны тэтгыргыт!
Нэмэ к’утти, ынръам эвлын’ вальыт, ульивыт О’мрын’ана ратвынэнат.
Н’эвыск’этэ ивнин:
мытрайпанн’ынат.
тырэплыткун’ын.
Н’эвыск’этти рагтыа’т.
Аплёратвака, пыкиргъи ивинильын, эвын гамэмылёлен чамагунъэлюлин.
Колё майн’ыколтальин’ын.
Виин амколталгын, мытк’ыльын, гэныпкирэтлин.
Ынкъам орвык яал - мэмылтэ.
Орвык гэквутлинэт мэмылтэ, э’мэтэ рыпкирэннинэт.
О’мрын’ана ягнанэн пкитльэн.
Рырыткунин эномат.
Ръылининэт мэмылтэ чоттагнэты, рытрилнинэт к’амэквыткынык.
Нэмэ к’аймэмылтэ!
к’аймэмылтэ!
Тын’эск’ынэ ратвынэн колталгын, ымы к’амэквыткынык рытрилнин.
О’мрын’ана ръарк’атвынэнат ы’ттъыт, гуннинэт орвытаран’ык.
Тынэск’ынэ-ым орвор орвытаран’ык гыргол рытрилнин.
Орвытаран’, орвытрэтъёлгын, гэтэйкылин номоттэпы.
Ынкы чама нытэйкык’инэт кыкватъолкэн энаймэёлгыт: волвакы гытоттыт нынкылвэтк’инэт.
Ныймэк’энат гытолгыт, кыткыткэн мэмылёйыръыт, унъэлин рилек’этъулти, рывыткоёт.
Мин’кри-к’ун омавык н’аргынэн тэкичгыт нутгывилетк’инэт.
Ынкъам кыткыткэн тымъёмэмыл, лымн’эвыр унъэл, опопы лыгэн нынкыквавк’эн – элекин роолк’ыл, кырвэнтоквын.
Кыкватъолтэ нынукэинэт ръыпъалгав.
Ыпъэт-ым нынук’инэ т эмэлек, рыръэлевэ ивук.
К’утырык кыкватъолтэ ныёк’энат мытк’ычыку-ивучыку, ынкы ёк, эйигэткыльинэт.
О’мрын’а нык’алялвынвэтгавк’эн ы’ттъыквотанма.
Ы’ттъыт, ынин рымайн’авъёт, нэнатагчечан’к’энат, нинивк’инэт:
н’авэтынвэты.
Эвын нывулк’ытвик’ин.
Эк’ылпэ рэнэтыркынинэт ы’ттъыт.
Амкытгынта чоттагнэты рэск’иквъи: гамэтъантэнмавлен ранъёчгын.
Ывэрачыкойпы йытоё к’опалгын гэчимычвиткулин.
Нинэнинтык’инэт к’опалгытъолтэ ы’ттъэты - гырголяйпы эрэттылельыт ныпэглитк’инэт.
Рэнэтыплыткук, ук’к’эм рымылюн’эннин ы’ттъэты, ынкы орвытаран’ык рытрилнин, ин’к’ун ныкыкватын.
Н’авэтын амкытгынта нылейвыкин н’алгылегты.
Гакоргавлен, ин’к’ун тумгытум, ивинильын, гунъэлюлин.
рэкулым мыткултэнн’э.
- нычимгъук’ин.
Тын’эск’ын нытивыткук’ин ранмычын’кы.
О’мрын’ана рывиривнин кукэн’ы - эвын гититлинэт эръэт, эмылытъолтэ.
Рэск’иквъи Тын’эск’ын, вакъоэ’чотыквыткынык.
Рырыткунинэт кыелпынитти, ивнин О’мрын’а:
Кита к’энапчакъарэ.
О’мрын’ана йыннинэт рыъягыт, лыгэн эвыр тапъагнэнат, ымы танойгыкэонагтэ йымэнэнат пъаймэёлгык.
Этын эмычвытэ нъэлгъи:
нъэлгъи:
Како, энмэч роквотэ!
Ии, - очыткоэ’О’мрын’а.
- Гынмыл, гыт турэквэтык, н’эвыск’этэ нэвинрэтгым.
Ымы льалянрон нэвинрэтгым рэмкумъэвык.
К’ымэл епэчгин тэркэвтытвэтыляма, мытыплыткумык.
К’ак’а, к’ымэл рэлкун тан’эгэты рэнъэлы йылк’этык.
К’эмиплыткук, О’мрын’а ронвэрэквъэ, нычимгъук’ин: вэлет-ым тумгытум коргаквъэ.
К’эглынангэт, торэнэтрочыкон, турээкэтык, гакырвэпэрален.
Ымы айколтэ, рырыратъёт, мэлечерикэ гэнъэтлинэт.
Райылк’анн’ыма, О’мрын’а нычимгъукин’ Рэк’улым колталгын чавчывагты, турулвэвык, рыльататъёлк’ыл.
Налгэты пууръичгын чама лыгэн пкэрыквын авынральык.
К’эйн’ун ралгэкоргавн’ыт колтагты.
К’этэв тумгытум эминэльульын, вачак’-к’ун ытръэчы’ттъыт мычвынтэ.
А’мын к’этэв ы’ттъыт, микынъэм нъэвинрэркынин.
Чама рэтэм, льэлен’кин, каргатгъэ, итык епэчгин варкыт льэлен’кин нэлгыт.
Ынан, к’эйк’ын к’этын’оръон’н’ок, мыпаколыргонат, а’араянвыт мынрымэнат.
Нак’ам ытръэч амынан ярачыко мигчирэтыльын.
Оратваа’т чеэкэй нымытвак, уйн’э эгмин’ыкыльинэт.
Нылвавк’эн кымин’этык.
Эчги нытомгатк’энат, эчги нынанк’атк’эн, эвыр нэрэтк’инэт.
Ейвэчу нинэлгык’ины’вэк’уч, ымы чинит нывэннэтк’ин -кымэн’ыянвэты,н’ааккальэты, тумгытум - н’эк’агльэты.
О’мрын’ана лыгитэн’у нинэлгык’ин тумгытум, к’элюк’ытлён нылгинытэн’к’ин н’авъанэты: ейвэчу нинэлгык’ин экымин’эткэ вальын.
олвытвакыльэн: к’онпы, ымгэвэн’эт, ан’к’айпы лейвыльын.
Чама яран’ы ынан пэнин рычекоё: имырэк’ык нылгинытэминн’ьнк’ин.
Яракэн рэнмырил тэн’экээкыльин.
Галгэтанрынн’ыленат, гэлгитэн’кээтвылинэт тэврит.
Эмыръаяанан’, утъымыт гэлгитэнтэйкылинэт.
Ярачыко тан’ычьыыргын нымытвак.
вэлыт, ван’экэн; к’эмэт, рилк’унэн’эт, эръэмпэкин эръэнчинэн’эт имыръэнутэт нинэтэнтэйкык’инэт.
Ымы пэкулти, инээнн’эткинэт - нинэнтык’инэт О’мрын’ана.
Нинэтэйкык’инэт амкомъэты, вылтэты вальыт эрмъэгтэкин мумкылти - умк’элевтык’эгти.
имыръэнутэт нинэтэнтэйкык’инэт.
Ымы пэкулти, инээнн’эткинэт - нинэнтык’инэт О’мрын’ана.
Нинэтэйкык’инэт амкомъэты, вылтэты вальыт эрмъэгтэкин мумкылти - умк’элевтык’эгти.
Эвын чегталян’кы рэмкын нылейвынк’ин магляльата Аколыма-рамкэты.
Нак’ам эвын чит рэмкын энк’ивъыттъыльын!
Алвавкыльэнат рэмкичик: ыяагты лейвык эк’ылк’ылкыльинэт.
тэнуйгын - пкэрыквыт ныйн’эк’инэт авынральэты.
Нэмык’эй Тын’эск’ын, к’ол нитк’ин, нычагыргатк’эн.
К’ымэлгынан нинэрэтк’инэт валят, пылвынтыт, пэкулылк’ылти, кэмлилют, нэлгыт - лыгэн к’ун танъяач вальыт имыръэнутэт.
Ынн’ин эвын читтэленъеп рэмкын гэчинъюргэвлинэт.
Энальоянвыт, ак’ытлекэянвыт ан’ъока ганымытваленат.
Нэмык’эй Тын’эск’ын ытри О’мрын’а ан’ъока ганымытваленат.
Тын’эск’ын, ёа’нма, ярак олвытвак, ванэван нытымн’этваа’н.
Тылгыма нутэск’ын, тэнуйгыт, к’эюнъэлин култэт нинэнвилевк’инэт, ынк’оры гак’лявылтомга нырвык’энат н’илгу.
Рывыплыткок, нынвэчн’ытовк’энат.
Энмэн гатвален Эмлыттъатын кынман’к’ачормык.
Ынк’эн н’ан черивээмк’эй мачонмыёлгыльын.
Н’энри нинэнмэск’ивк’инэт рывъёттэ, н’илгылк’ылти.
Ынкы виин норанматвак’энат, ынк’оры вытку вэчн’ытольыт н’илгыт нэнатвэтк’энат: н’аргын йымэтвак нытэн’ъигигэтк’инэт, тан’авэлыткэка нынъэлк’инэт.
Ынн’ин к’этын’оръотагнэты нытвэтытвак’энат.
Кымэльым рэмкичик ан’ъокыльэн тинэн’н’ык, к’ымэлынан колё нылгинк’эвивк’ин.
Ынкъам ынпыянва к’онпы ныкэтъок’эн Экулымэвээм, нивк’инэт, колё нъумк’ин ваамн’ын, а’мын мыкынныльын.
Тэлен’ ынн’ин ан’к’альыт гэчин’ивэк’этлинэт ранымытвачкы К’ымэлыргынан чьачагнотайчын нынк’ээвк’ин.
Нутэнут ныкэтгук’ин тан’амалван’ тэгинн’этык.
Ан’к’ы олвытвакыльэн: пэнин гилгил тылельын.
И’рвытгырык колё пэнин налгылегты пычьычьын.
Алымы кааткогэлгэлчын’ын, вачак’ пэнин н’алгылегты рыляё.
Ынкъам н’инк’эй, чинит торляйвын’н’ол’ъын, нынымгон’атк’эн рыгъюлевык.
Пытляк’ нынйъончан’каавк’эн.
Нымн’ылёк’эн, мэнк’о ныйъок’эн.
Н’инк’эе янот
лыгэн мынга рыкалырова нынтык’ин, мэн’к’о нытийгатк’эн.
К’ынвэтэвын нытвын’н’ок’эн, мэн’к’о йъольын.
Нэмэлым к’утти нынйирк’инэт рывэтгаватык.
Ытлыгин вэтгавыт, нинъэйвыт эк’ылпэ ныгъюлетк’инэт.
Нинк’эгти, ныйыркъэв нэнъайвыёт, эн’ъэчкыльинэт рыйивэтык.
Тъарынъевыёт-ым ныкэмчичылтэтк’инэт, алымалка нынъэлк’инэт, к’ымэл ынкъам лыган’ъачгыргыт нинъэйвык, чама амйыкыргатыльыт.
Э’э’н, винвээ’н чимгъук, ныръэчумкэтк’ин.
Нылк’ээрын’ок’эн, ипэ мэн’ин ныгыттэпк’ин, мэн’ин-ым нъыръык’ин.
Нинк’эгти рыяалявкы, рылымн’энавкы лымынк’о лейвык’ ивиник, копрантыватык, откочьыёпатык, милютгилик, тапкантак: кыткытык понн’эма, эплык’ытэткук, выёткок.
Тэнмычьо мынъылгын аплык’ытаткогыргын тэпк’эк понн’эма.
Ытлыгэ ынк’эн нытан’ынкалыровк’эн н’энк’аеты.
Ыргынан нивк’инэт:
к’утырык нэрэнъэк’эвыркынэт галгат о’раторыкагты.
К’эглынангэт, люур гачгамкын ныпъултык’ин, люур кытрыягнавкы нэймэвтылек’ин.
К’онпы етъан’ эплык’ытэт: левтык рыкылватэты рытык, торгалятыляльэты о’рагырголягты ринтык, галгак ныръэчумкэтк’ин эт.
Рыпыткавъёттэ ранъав нэрэтк’инэт.
Кутти ан’к’аткынык нэрэтк’инэт.
Ан’к’аткынык ирыльыт н’инк’эе ныпэнрычерк’энат.
Микынэ ы’ттьыёл пэрэё - ынин гатле.
Эйылк’ыкэ вама, нык’алялвынвэтгавк’эн Омрын’а.
Ытлён, ныппыльэв вама, колё винрэттумгу гэлгылин чама лымынк’о ганлымн’энавлен.
Ынк’эната чиниткин вагыргын нэнакэтъок’эн.
Ынкъам тумгытум, эн’инк’эйкэ вальын, ейвэчу нинэлгьпк’ин.
Нак’ам итык ыргынан гэтумгынынэ нымытвагыргын гатан’кычгэпылен, ытръэч о’тчой ваа’т нымытвак, уйн’э энэнэнэкэ варкыт.
Тумгытум, к’ол нитк’ин, нонтымытвак’эн, ачгэвэтгавка нынъэлк’ин.
Чемгъотвальын ванэван нымн’ылёнэн.
Ытръэч нычимгьук’ин, этъым, кымэн’ыянвэты вэннэтэ, чемгъотваркын.
Ынк’эната О’мрын’ана нинэлгитэн’ынмэйн’эвк’инэт ы’ттъык’эгги, минкри-к’ун ытръэч мычвынтэ.
А’мын тыттэн’эт, мытынпэвтылеркын.
нычимгъук’ин О’мрын’а.
О’мрын’а.
Итык эвын гатваленат рачымчыт: ынинэльыт, чакэттыт.
Кэлюк’-ым чинит нымытвальыт, гэнэнэнэлинэт.
Чычеткинэт унмык ванэван нырэвинрэнн’ынэт.
Ытръэч таран’ык, рэтэмэтык итык эвын нывинрэтвылгы - к’инэт алгол.
Ыргинэт кымин’ык’эгти унмык элейвыкыльинэт, к’элюк’-ым гатльаленат, гэтлыгылинэт.
Алымы ынйивэ к’онпы тагчечанъёттэ, ынйивн’эвэ етыльыт чачатакэчга нэнанк’амэтвавк’энат.
К’эмиплыткук, нырагтык’энат, виинноратвак’энат, ныпаак’энат лейвык.
Нак’ам итык Тын’эск’ын колё нылгиныгынник’к’ин: имыръэгынник нинэривлык’ин ан’к’айпы, амнон’гыпы.
Нак’ам колё нинъык’ин, чама мэйн’ытымкычьыльын.
Алвавкыльэн имырэк’ык, э’мэтык кээткук.
Нинэрэтк’инэт о’птытъар, рэмгутэтэ, мэмылтэ льэлен’кы.
Нэнакытгынтыпэнрык’энат умк’эт, гынтэвыльыт, нэнайъок’энат.
Пойга нэнанмык’энат.
Минкри-к’ун ынан гатан’кычгэпылен вагыргын - ынн’ин этъопэл ан’ъокыльэн нымытвак.
Омрын’ана нэмык’эй нинэтэн’ыйипк’ин нымытван ярачыкокэн.
Нэмэлым к’утырык эк’ину нылгык’инэт.
Авынк’алялвынвэтгавэты йылк’этгъи.
эк’ылпэ чаёквынаймаквъэ чотыквыткынэты.
Ныгагчавк’эн Тынэск’ын, ныринъэлкын’к’ин.
Плыткунэн’у к’амэтвак, О’мрын’ана рывиривнинэт эвиръыт, киткит таатконэнат к’онагтэ ымы памъят.
Виин кэргымма тумгытум, йымэтвальыт ръарк’ат рывиривнинэт – ы’ттъилгэтыск’иквъи.
Ы’ттъыт галгэкоргавленат н’авэтынвэты.
К’утти, ръарк’анма, нъэйн’эръук’инэт.
Тын’эск’ынэ ивнин:
Ии, к’эйвэ: рагтэты, айвэкэн пэляё аймак унъэлин тырэрэнн’ын, гак’ачайыръыма тыпэлян амытк’ыквыкэта.
Ии, — очнэн тумгынэнэ.
Ныгагчавк’эн: тан’к’этэгэты нинъэлкык’ин.
Нэмык’эй рачымчыт нэлкык’инэт.
Ныкитэ гэк’итылин ы’льыл, пан’ъэвн’ытольыт ы’ттъыт гэквэтыск’ычетлинэт.
Тумгытум эквэтык, Омрын’ана рымэгчеравын’онэнат айвэкэнат инэльуйыръыт.
Нак’ам нылгиныйык’ы’к’ин инээнн’этык.
Эк’ылпэ рывэнн’ынинэт мэмылтэ.
Тэкичгыт ёнэнат пыгпыгчыко.
инэльуйыръыт.
Нак’ам нылгиныйык’ы’к’ин инээнн’этык.
Эк’ылпэ рывэнн’ынинэт мэмылтэ.
Тэкичгыт ёнэнат пыгпыгчыко.
Пыгпыгыт, такэчгыёчгыт, виин ныёк’энат ывэрак, ин’к’ун этэкичгыкэ нъэлык к’этын’оръок йытоолк’ылтэ, кырвэноолк’ылтэ.
Лыгээнэн колталгин’ын —колё рычикук нитчык’ин.
Плыткук, мытк’этлынин.
К’амэквын ыттэ тэнъэнин, рыгтамавнэн.
Рэмкумъэвнин колталгын к’онк’ал рэпалгыткынык — виин ръатчавнэн томгынана.
Ынан тывэтын’ок, чинит ныягыркаанэн,лымэвыр лыгэн опопы чинит рэнчимгъувн’ынин, нычемгъовэтгавк’эн Омрын’а.
гакыттывэлен, гэк’итычгэтлин, ытръэч тэркэпы эвыр нылгык’ин.
Ы’льыл, к’ынур коочыгаглын’ ын элек.
Тэнуйгыт, ягыркаак, нитъывиритк’инэт.
Тыттэтгъи тапк’аткынэты, орвытаран’ык йымэнэнат о’рарыгэты, —виин нъигигэтынэт, ынан и’гигэтыльыт мытвэтынат.
Эвын нывулк’ытвитылек’ин: тиркытир гэймэвлин Тун’илльэк.
Пэтаръата кан’эк’ыкватгьэ.
Амынан к’амэтвак нэмн’олк’эн.
Рычиитэвнинэт эръэт: мэмылытьолёэ’ чама аръапаквъэ.
Етъан’ рытчынин кукэн’ы ымы митъэ мимлыттъынин нымилк’ылю, рытрилнин пэнъёлгык к’ача.
Мимыл гэтъэттывилин.
Аймыэ’ ан’к’ачормэты, пэтыэлыткынэты.
Мимыл йымэма, тыгагтыткочьыт, нувк’инэк’эгти ан’к’акымъык’агтэ, мимлычурмык ныпин’куткук’инэт.
Ритлиннин аймыёчгын, мэрынрэ нылек’ин.
Итык аймыльа ръэт ганкыттыватлен, ытръэч найылгавк’эн пэк’эттатынвэты.
Чыгэйылк’ык пкирык, пан’ъэвн’ытоэ’.
ооквыткынык вакъоэ’.
Вакъотвама, нинэгитэк’инэт выквыт.
’утгъи, эквэтгъи.
Тыляма, о’рэмпакы ныллепыткук’ин.
Льунин выквылгын.
Рытрилнин аймыёчгын.
Кытэ ляйвын’н’оэ’.
Льунин к’ол выквылгын, пиринин —рычечьатын’онэн.
чын’атгъэ.
К’ол чын’апыт, вылгын’ вальын, пиринин.
К’ак’ а, таймыгъак чама тытэныврэн’ык.
Нак’ам-ым н’от вэлетлым нирвык’ин ымы тэн’экээкыльин.
нирвык’ин ымы тэн’экээкыльин.
ныпкитчык’ивк’ин магляльын.
Эвын колё инэн’эльын!
Чама ровтыльын к’эюнъэл!
Тык’эск’ынэ унпынин орвор, аралекэгты.
Гэнэмгутэвлин к’эюнъэл орвык, лыгэн ымыльэты гьэмэтлин.
Чама рэннин айвэкэн мэйн’унъэлытъул.
О’мрын’а эноматытрыткогъэ, ратвынэнат тэкичгыт чоттагнэты.
Эк’ылпэ кукэнпыи’: рыюнэвнин пэнъёлгын, уттытрилнин, рымнин кукэн’ы.
Тэръэн’гъи унъэлытъуле, чама йигъеръэвнин.
Лыгэчьыльын унъэл.
Тын’эск’ынэ эмчемэнэн к’эюнъэл, ратвынэн чоттагнэты, рытрилнин к’амэквыткынык.
О’мрын’а н’алгылегты нинэривлетк’ин тэкичгэ.
Лыгэн нинэтрилк’инэт ратвыёттэ рэпалгыткынык.
Рэн’уплыткук, ы’ттъыт рылгалгъат.
О’мрын’ана нэнатагчечавк’энат:
А’мын мургинэт инэнтэйн’этыльыт.
ванэван тэпэнинэн’э ныпин’кучитынэт.
Рэск’иквъи, эвын ы’вэк’уч гапчегтывален.
Омрын’ана рывиривнин кукэн’ы, ничын’ъэв гититлинэт эръэт.
Эръэмпэи’ок’к’аматкынык.
Ук’эмэт, к’эвийыръыт Аколымайпы, нонмык’энат чама гыролмы кэлильыт.
Чотыквыткынэты рэймэвнин кэмэн’ы.
Тын’эск’ын гакэватчотатлен чотыпа.
к’энат, пэкуле чывиткук, мэчычьу нымуллытилик’инэт.
Йигйит гэтэн’ититлинэт.
Чиитэръуэ’т, нык’амэтвак’энат авъеткынка.
К’эмиплыткук, рытамавнэн галгарга к’эмэн’ы, ынк’оры тагмаленэн въэйк’эе.
Румкэвнин гыргол, ы’ттъэ айн’окэгты.
Тагнымытваянвэн к’амэтвакэн яаё: к’эмэн’ы, ук’к’эм, рилк’унэн’, кукэн’ы —к’ун-ым имыръэнут— вэты гытамо гэлгылин.
Ынкъам апояткэгты, вэты к’эмиплыткунэн’у ныныгтамавк’эн.
Эвын гэвулк’ытвилин.
Рывиривнин ёроны, рынлевнин ээк.
Айколятгъэ.
Тык’эск’ын памъятвыэ’эмкэмэтльэн рэск’иквъи, нэлкытвак’эн.
О’мрын’а — чоттагнык.
Нинэнэмкумъэвк’инэт ратвыёт туртэкичгыт.
Нэнанъетъан’авк’энат эйвылк’ылти эргаткэнат ынпыянвэты.
Рывытконэн кыкватъолё рилек’ унъэлин, рыльэтэннин орвытаран’эты йымэнвы.
Уттык рыймэтковнэнатмэчнъумк’инэт тэкичгыт.
Йымэёттэ нымуллытилик’инэт, ныйитк’и нэт нотаск’ыткынэты.
туртэкичгыт.
Нэнанъетъан’авк’энат эйвылк’ылти эргаткэнат ынпыянвэты.
Рывытконэн кыкватъолё рилек’ унъэлин, рыльэтэннин орвытаран’эты йымэнвы.
Уттык рыймэтковнэнатмэчнъумк’инэт тэкичгыт.
Йымэёттэ нымуллытилик’инэт, ныйитк’и нэт нотаск’ыткынэты.
Эвын гэтутъэвлин.
Ымы рачымчыт гулвэвлинэт, ытръэч нымгымгэтк’инэт.
Этъым, нымэн’къамк’амэтвак’энат.
Кымин’ыт, этъым, гарайылк’ын’ын’оленат.
Н’аргын уйн’э аляйвыльыткынка.
Элкытвама, Тык’эск’ын нык’алялвынвэтгавк’эн’ Итык гымнин тумгытум алвавкыльэн нымытвак.
Имырэк’ык гэгъюлетлин.
К’онпы гытамэты нинэгйипк’ин ярачыкон.
Утъымыт, чотыквын, ёрон’ы, к’ ынур н’аргын ораныпъавъёттэ, к’ынуртиркэ ръэгагавъёттэ.
Нинэтлыткук’инэт пэкулк’эе мытк’ыйитйитти, к’ымэл-ым эргэлкыльинэт нэлгык.
чама у’рэвычьэтэ нитк’ин.
Нинэгитэк’ин чьовыргын энэтрокэн.
Апоа’ткынка нинэгйипк’ин льэлен’кин ёройн’ын.
К’онпы эчерикэ нинэгйипк’ин нотайкоч рэпалгэн.
Ытръэч иа’м выёльылк’ыля алпынрыка инэнтыркын?
Рэк’э вэнъым йъарат тынвэтын вагыргын?
ныгаляк’энат: торыгтонан’о нывъик’инэт.
Тын’эск’ын к’ынвэт мычвынатык гапаален.
К’ынвэт гэн’ирэск’ивлин.
Ытръэч ейвэчу нинэлгык’ин н’эвъэн.
Лыгэн итык нак’ам иа’м нытомгатк’энат, к’ынур левлевэтыльыт.
Нак’ам тэн’эмн’инк’эй нэнагток’эн.
кэн’илыкэтгъи тумгынынэ.
Тык’эск’ынэ нэнакагмалек’эн нанк’эпы чама нэнаномаатк’энат лёльот.
О’мрын’а тылёмаквъэ кэн’илыку.
Тумгытум ивнин:
Нэмэ итык тын’эи ытръэч к’эйн’ун левлевэтыльылк’ыл.
Нак’ам опопы епэчгин ныппыльэвк’эй эрэткэ.
Нак’ам к’утыргин киткит итчинэнитлитык, эвыр нэрэтк’инэт, ынкъам ак’ылгэлёкэгты.
Гымнин о’раттагнэты варкыт, нак’ам эвыр въиркыт.
Лыгэлн’унэк’эгти, энмэч выёльымэч нынъэлынэт к’утти.
Ытръэч нанк’ытвама, тытэвиминн’ыркын.
нанк’ытвама, тытэвиминн’ыркын.
н’эвъэн:
чинит а’тчака, чамъам мытрэкымин’ынъээ’.
Иа’м а’таватаан’ыткока мытитыркын?
Э’тки, вай гэвэты вальыморэ.
Эвын талян’кы рэмкын ынн’ин гатаан’ытколен.
О’мрын’а иквъи:
Вэлынкык’унэйгыт, нычичигыт.
Эмэлкэ гым чимгъульигым энаалёмыркын?
Гыт йъарат ейвэчу тылгыркынигыт, эн’ъэл етыльэтыркын.
нынк’алялвынвэтгавк’эн.
К’ынвэр тумгытум йылк’ывъентоэ’.
О’мрын’ана кэтъонэн ынпын’эв, нымытвальын ынанъяальярак.
Ынпын’эв уйн’э экымин’ыкыльин, тэленъеп гэпэлк’этлин тумгытум.
Тан’амынан нынымытвак’эн, ытръэч ы’ттъык’эй тумгу нинэлгык’ин.
Ярак’ай ныппылюк’ин, рычикумич мэйн’эльык’эй.
Нытэйн’этк’ин к’эвиичьыткутэ энальоянвэпы.
Чама яйвачьянва, туринэльук, нылпынрык’эн.
Эвын гэнпэвлин: кэн’унэн’этэлейвэ гэнъэтлин.
Эргатык кыеквъэт, эвын гаёо’ръолен.
Тын’эск’ын ымъылён’эт мигчирыткуи’ ярак.
Ягыркаанэн колталгын, ынк’оры тывэннэн орвытаран’ык гыргол.
Н’илгу нэтэйкын колталгын к’эюнъэлин.
Омрын’ана лыгээнэнат ковлёкы чывэёт култэт, пэтле тан’вэляты.
Тэмкумъын’ыплыткук, ранмычын’кы к’лявыл тамэнн’атын’оэ’.
Люур н’инк’эгти, увичвэтыльытан’к’ачормык, кытгынтырагтыа’т.
Эвын гынмыеп кытын’эны гэлилин, эвын кытыйгын гэрмэвлин.
Н’инк’эгти, кытгынтыгаляльыт, пынлёнэнат:
К’ол нывилгъи:
К’aк’a!
Иничгытэтгъи Тын’эск’ын.
Румкэвнинэт рымэгчеравъёттэ, э’птэ тыттэтгъи тапк’аткынэты.
Эвын нымкык’ин к’лявылтэ нэмык’эй гумэкэтлинэт, нытвэтчатвак’энат.
Нантаалгылявын эймэвыльын.
К’ол иквъи:
К’aк’a, тэгмэчынкы айвэ гыт гэк’эюнъэлюйгыт.
Ии.
Ии.
А’мын гымнин чамэттаё эмрыльэтын’этык.
Эчвэрагыргын, рэнгынунэвн’ынин гилгил.
Итык мэльивэвыльын кытыйгын.
Эвыт-ым ночын амынан вэтгавыльын, к’утти ныпалёмтэлк’энат.
Ытръэч ныллепк’инэт.
Кытыйга тыленынунэвэ рыннин гилгил.
Кытыйгын тылермэвэ итгъи.
к’отытвальыт к’лявылтэ тылетъэттывигъэт.
Ымы Тын’эск’ын эквэтгъи о’раярагты.
Эймэквъи орвытаран’эты.
Пан’ъэвн’ытольыт ы’ттъыт коргыръоа’т.
Рынрынин ранъёчгын ывэрагты.
Рывэнтэннин ывэран, ныгчитэ йытонэн к’опалгытъол.
Йытонэн ричиткин валы, тэрэн’н’ыи’.
Рэрэннин гынульын к’опалгытъол ывэрачыкогты.
Ы’ттъыт, готытвальыт, нытлепк’инэт чама нъэйк’эк’инэт, пин’кучьэтэ.
Ытръэч гутилгык нъаратк’энат.
Мэрынрэ, агагчавка рэн’этчык’ивнинэт.
О’мрын’а тытлепы э’лепэтгъи, гитэнин рэн’этыльын:
Како, эк’элюк’ рэн’этыркын.
Рэн’этыльын нинэгитэк’ин.
Нинэнинтык’инэт рэн’ыт ы’ттъэты.
К’утти, рэнтыёт, нынвэтк’инэт пэглитык.
Омрын’ан рымайн’авъёт ы’ттъыт ымы чинит к’онпы ран’атъёттэ,нымэчытгивылтэтк’инэт ран’атыльэты.
Плыткуи’ рэн’этык, ранъёчгын ы’ттьэ нэнмылюн, ынк’эн рынрынин ярагты.
Эвын О’мрын’а тытлепы яал гэнъэтлин.
Рэск’иквъи, иквъи:
Ыттъык’эгти тырэн’этынэт.
Кыкэ, вачак’ чит нывэрантайгым.
Тыплыткунэт, амйъакытыйга рэнтыёт рэн’ыт к’утырык нынвэтк’инэт.
К’элюк’-ымвэнъым ынръам йык’ынлии’ энмэч
рэлятыльатын’оа’.
йыръэннин пыгпыг.
Ынк’оры ён’авн’ытаэ’.
Лыгэн киткит нымэлетк’ин, нынотагчечак’энат нэвыск’этти.
Епэчгин турвулк’ытвик нытэтумгын’к’инэт.
Вулк’ытвик нытак’ъапатк’эн ат.
Эвын гэлеръулин.
Ы’твыткульыт, мэлмэлетык, нырыркок’энат.
Инчьэвин нагновк’эн, ынкъам гарырката нытвак’эн aн’к’ы.
нык’амэтвак’энат.
Нытвык’эн амалван’ вальын торпын’ыл.
Нак’ам колё омом.
Кэрыльыт нык’ончечгыргынток’энат, кэргыргэпы мэчичьу нилгик’этк’инэт лёльот.
Ванэван нын’ыркылятынат.
нынръэлевк’инэт ынкъам нынук’инэт рыкыкватъолылгав.
Ныгагчавк’энат: э’ми рай, ы’твыткульыт, лен’ытэк’, энмэч эмнун’этгъэт.
О’мрын’а нэмык’эй гагчавын’оэ’.
Тимтигнинэт эвичут.
Гичининэт ромакавъёт вытвытыльыт уттыт ынкъам имтикрыкылвэннинэт.
Э’вчайвэты эквэтгъи о’раярагты.
Гитчетлин.
Лыгэн о’ран’айгыточгэты и’к’упгъи.
Выквыткоткыната пин’куткутэ нылек’ин, нак’ам тылян эрвывыквыльын.
К’элюк’ пкитльэн гагчо
Ии, вэлет гыт инъыльигыт, вынэ к’атк’аркын!
Льунин уттут, пиринин.
Ынн’ин кэн’унэн’эльын рагтытыляэ’.
К’утти энмэч гапкэрын’оленат, к’утти-ым гэпкитлинэт.
Нылек’ин пан’ъэвн’ыточьата.
Люур, тыляма, вэтчаэ’— эвын орыныкагты нылек’ино’равэтльан.
Элкылнин тылельын Тын’эск’ын.
Ынръам гымнин гагчо лынъё, ныръэк’ин?
Пкитльэн пынлёнэн:
Ивнин:
Натвыгыт, пэк’эттатыльэгыт выквыткок, ынкъам тыягнагыт.
К’эйвэ нымэлк’ин гыткалгын?
Ии, ытръэч рилек’тъылын’оэ’ этъым тынъаравын.
Винрэннин вакъольын, рывиривнин имыт.
Ынн’ин кытэ пан’ъэвн’ытоа’т.
О’мрын’ана пынлёнэн:
Гынмыеп гэмпэтури?
к’эчейыръыт, мури ы’твынтома.
Эчги тыттэтык, ярак пкитльигым нанымн’ыляквым пкитльэ нутэгчильэ.
Ынн’ин, ымы лёныпчегтывата, тэквэтык.
К’элюк’-ым люн’винрэтэ нэнтыгыт, ытри нэмык’эй колё итчимтильыт.
О’мрын’а иквъи:
Ээй.
Тын’эск’ынэ эмтэйпынэнат эвичут.
Ивнин:
К’элюк’-ым гамалятьёчен, к’эйн’ун раёо’ръоск’ычаты, рэчепы тын’ачьылгын.
Нак’ам юн’эвыт, турынн’эльыт, тан’ычьыыргыт пырык.
Чама н’ыргэт епэчгин ачетлёткыльэнат.
тын’ачьылгын.
Нак’ам юн’эвыт, турынн’эльыт, тан’ычьыыргыт пырык.
Чама н’ыргэт епэчгин ачетлёткыльэнат.
Нэнъатчак’эн атк’ытыляльын чама нинэвинрэтк’ин тылельын.
Ы’вэк’учитэ ивнин:
Ынн’э атк’ытыляркын, панэна ён’авэты к’ынур к’ылгилюльигыт.
О’мрын’а рэмыннун’гъи.
К’элюк’ тэн’вытку тумгиинэ ягнанэн, чама ныкоргавк’эн.
Эмчимгъутэ нивк’ин.
Ии, вэлет к’унэче к’имтитылеги.
Ынн’ин пкиргъэт ярак.
пычакъарэнэн, О’мрын’а, тъыле, ван’эйпыэ’.
Йыннин памъялгын, эвын пэпэкылгын гэннутлин.
Вакъотвальын ивнин:
Ынк’эн пипигн’ытэти, лен’ытэк’?
Нивын рэльын:
Ети?
Ии, — очыткоэ’.
Тын’эск’ын иквъи:
Ии, вачак’ чинит пкиргъи тъылтэгнык, к’ытлыги гэпипигрултылин.
Вытку вай тынйыпын’атын.
Кыкэ, а’мын и’вчимгъульигыт.
Омрын’а чит к’утыркын, тумгынынэ ивнин:
Вынэ взлет игыр к’олвывакъотвагэ, ынан гым тырэк’эмэнэймэвы.
Нэвыск’этэ рырыткунин имыт.
Рырыткунин эк’уттэврэк’эйыпъаёчгын, ыпъантоэ’, эвын чама вэчовтыльын.
Мытк’эннинэтыпъэт, рэймэвнинэт чотыквэты.
Йытонэн к’эмэн’ы , ынк’эн ымырытрилнин чотыквыткынык.
Тын’эск’ынэ орвытаран’гыпы рэннин кыкватъол, агтыкыкваткыльэн.
Н’авйъэлгытомгын Тын’эск’ынин нэмык’эй ачгэвэтгавкыльэн, Нунтымк’ин.
Нэнарамавк’эн авъеткынка.
Ымыльо к’амэтваа’т.
Кокайпы йытонэнатайвэкэн эръэт, ынн’ин чык’ыльыт нэнунэт.
Нунтымк’ин.
Нэнарамавк’эн авъеткынка.
Ымыльо к’амэтваа’т.
Кокайпы йытонэнатайвэкэн эръэт, ынн’ин чык’ыльыт нэнунэт.
Плыткук ымы ынан айколяннэн рэлкун ынкъам рывиривнин чьовыргын.
’мрын’а рэск’иквъи, тан’кэттываэ’ рэлку.
Гынмылкинэк ынин рилек’ тъылын’ нъэлгъи.
Нэвыск’эт, у’рэвыльын, ивнин:
Ынръам тылгирильэтъылыркын.
К’утынэ чичевнин, пынлёнэн:
К’эйвэ ананк’аткыльэгыт?
Ивнин:
К’эйвэ чит.
Евъев, мивын ытчай.
Н’ытон’н’ок, чотыквэты рэймэвнин э’чуулгын.
Ивнин:
Вай, э’чуулгын тынэймэвын.
Ээй, - очнэн.
Эргынкэн.
Ытръэч-ым н’унри гэлилин.
Тын’эск’ын нычичыльэтк’ин.
Аплёратвака, ытчай етгъи.
Рэск’ивыльын Тын’эск’ынэ ивнин:
Ети?
Ии.
Э’ми пипигрултыльын?
Рэлку, - очыткоэ’ Тык’эск’ын.
Йылгалван’ вальын, ипэ нырэк’ын.
Пчегтываэ’, чотыквык вакъота, ынн’ин кэтльан рэск’иквъи.
О’мрын’а нарычгытвак’эн.
Ынпын’эв рэк, вакъоэ’.
Ынпын’эвэ ивнин:
Иа’м виин морыкагты элк’ыткэ Тык’эск’ын?
К’эйв-эм, виин опопы.
У’рэквъи Омрын’а, ивнин тумгытум:
Виин энарагты к’ылк’ытги.
Ии, — очнэн, н’ытоэ’.
Ынпын’эвэ пынлёнэн:
Ръэнут тъылыркын?
Мальаляён’н’ольэгыт?
К’эйвэ ананк’аткыльэгыт?
К’эйвэ, нак’ам итык.
Ээй, евъев, а’ляёлгын мыгтыа’н.
Ратвынэн а’ляёлгын, ивнин:
к’ъаляёгэ.
Вакъоэ’ а’ляёлгыткынык.
Киткит кыттыывээ’— люур ръэнут эрэтгъи.
Ынпын’эвэ ивнин:
Ынръам ръэнут эрэтгъи алвайпы?
Ээй.
Ванэван титэ ынн’ин к’ытвагэ?
Ванэван, кымин’этэ нитигым.
Нак’ам ылн’ыегтэлыльыт нъурэтк’инэт.
Ии, ынн’э ынн’ин ивкэ, нытайын’к’эн.
Ынан люрэк’ титэ ейвэчу нэрэтчыгыт.
Айылгавка, гымык рилпык к’инэнрэт, епэчгин тыръарэгыт.
Инэнрэтэ к’утгъи, илкин пэпэкылгын нытъылк’ин.
Ивнин:
Виин к’олерок’алык к’атчьатгэ.
Ынан тыриниргин’этгыт.
К’олерок’алык, валёмыльын, атчьатгьэ.
Ынпын’эвэ рынэнин а’ляёлгын, н’аргыногты тык’ыск’ивнин.
О’мрын’а нарычгытвак’эн, нычимгъук’ин.
К’aк’a, лым-ым тъаратык, тэлвээрэтгъи кытэйыръын.
А’мын-ым,к’элюк’-ым мин’кри,опопымачынан, епэчгинныппылюк’ин.
Э’тки, у’рэтыльынлыгэнитыккытк’ылгэлёгыргын.
К’ырыммычимгъук, ымы кырым мынк’ылгилюк.
Ытръэчтумгытумяйвачгыргын.
Ынн’инчемгъома, тъылгаляэ’, гэмолыгнинйылк’атгыргын.
Тынэск’ынранмычын’кынывакъотвак’эн.
Ынпын’эв, а’ляёлгыннальын, пынлёнэн:
Рок’алыкгатчьатлен,мэрынрэ к’ырэги, пэнингыныкайколяк к’атчьатгэ.
Нымэлк’ин, эпэгчин’эткэ.
Ымыгымлыгэн н’отк’отырарагтыа’.
нанэргатыктыраёпаты.
Тын’эск’ынэпынлёнэн:
Ынанмытраёпатыркын.
Н’авытлювъётваркыт.
Мэрынрэк’эйрэск’иквъи, ымыралкоггы.
Нарычгытвак’эн авъеткынка.
А’мын, яйвачгыргын тумгык’эй.
нык’алялвынвэтгавк’эн.
Ынн’ин тылейылк’этэ итгъи.
Кэвыльын инъыгъевык, пэтле кыеквъи.
Нэмэ мэрынрэ н’ытоэ’.
Эвын панэна нымэлмэлетк’ин.
Энаральыт эвын гэгъевлинэт, энмэч нынлынток’энат.
Н’энри к’ытгъи.
Рэльын вэймэну нэлгын: гапыск’онъятъёчен.
Элейвыкыльинэт энарайпы гэтумгиинэтэ, к’онпы чинит ярак вальыт.
Пыск’унъетыльын чычеткинэтэ начаёквынаймавын.
Чаёкватгьэ.
Плыткук, рагтыэ’.
Эвын О’мрын’а гьурэвлин, ныпэгчин’этк’ин, э’ми тумгытум.
Рэльын ивнин:
Мэн’к’о ети?
Ёо’нчан’каавыльэгым, энарагты гэлк’ытигым.
Ээй, кыкэ.
- пынлёнэн тумгынынэ.
Нымэлигым, йык’к’эй вытку.
Энмэч мынк’итпыльэтыркын.
Гачаёкватэгым.
Энмэч рай нэлкык’инэт.
Э’птэ гым мыкэргыпык ынкъам мытэгрэтык.
Гэнрэтвилин, тан’алкы гэнъэтлин.
Омрын’а иквъи:
Ынкъам амролытвак эвнэвиръынэймэвкэ.
Мачынан, йык’к’эй к’онпы ынн’ин инэгйипыркын.
Чама чинит к’ол митыркын мавэръэпыркын.
Йъарат унмык тымычвынпэчыкавык.
Чама эейвэчкыльигым, лыгэн н’инк’эйигым, —нырэлевлевэнн’ык’ин, ин’к’ун тумгытум нырэмыннун’ын.
Нак’ам итык эви лыги нинэлгигыт, мин’кри эвиръыт.
Кэргыпыплыткок, Тын’эск’ын тэгрэтгъи.
Эвын налкытэнмавк’энат.
Этйыръын тыттэтгъи тапк’аткынэты, ы’тынъёпоолгэты.
Н’энкунынъёпатытвак’эн лыгъитвъэт.
Имтитэ нэнвиривын, мачамкытгынта нэнтэгрэвын.
А’ачекыт, пылытъымыльыт, алвавкыльэнат мигчирэтык.
Лыгъитвыт, турнэлгэтыльыт к’этын’оръок, тэнъигигэтыльыт льэлен’ит, кыкватык, нымыркутвик’инэт.
Эвын эйычгин гэмк’ытвилин.
Лыгэн киткит нимытлюк’этк’ин.
Тэвыльыт нылек’инэт.
К’утти ныеквутэткук’инэт.
Нылек’инэт О’р -Энчьавэн’к’ачагты, О’ратапк’агты.
Ръэрик вальа ымыльо етъан’ нинэнтык’ин, рыркальок лыгэн тантагрытко.
Тык’эск’ын ныльэтк’ин.
ан’к’аткынык вакъочьата, нырин’эмъетк’инэт.
Эчги пилык кавраа’т, люур кытамчачго нэльун пиврэльын рыркы.
Рьэрильыт гакапчачавленат, кытамчачго рыркальок.
Нэнръэлеттурэвынтэгрилгын, пиврэльын нэтэгрын, нинэпыткык’инэт — нэнпыткэвын.
пыгылк’эквъэ рыркы, н’аврыркайн’ын.
К’эчык’эк’эй иичгэ ныпиврэк’ин.
Напэнрыа’н, нэмык’эй нэтэгрын.
пэлк’ынтэтгъэт.
А’к’атылянан’атко, тэва нырагтытыляк’энат.
Мэрынрэ нылек’инэт.
Волк’ытвэгты и’вэквъи кытыйгын.
Тыленэн’нэквутын, йык’ын’ нъэлгъэттылек.
Пкиргъэт ярак.
Рыркы тин’утэ нымкынлен’у нагтоа’н ан’к’ачормэты.
Ымы к’эчык’ы ынн’ин нагтоа’н, эвын нъоптынымайын’к’эн.
н’ыпэльык.
Ытвъэт нагтоа’н, виин ачк’ачормык нэнъимпэтын эмчевэрэнвы.
А’ачекыт, ныгынкойн’ык’энат: ванэван эвынвы нъатчанат, лыгэн эвыр алватын’оа’т.
Н’аврыркы ымыльэты тан’к’опалгыльын кымгыто нэтэйкын.
Тэкичгыт ынкъам к’эчейыръыт нэтэйвын’ынэт.
К’эчык’ы нэчвиткун гыролмы, мынгытрылгымэл у’мэльу – н’илгылк’ыл.
Н‘эвыск’этк’эе нэныттэтынэт Тынэск’ынин энаматйыръыт ырыкагты.
Эвын О’мрын’а ныпэнъёлгынынлявк’эн.
Рэльыт ивнинэт:
К’утынэ н’эвыск’этк’эе рымнин кукэн’ы.
Уттынъылии’.
Рэймэвнин к’ачайыръыёчгын пэнъёлгэты.
О’мрын’ана ивнин:
Вынэ мэчынкы, ынан гымнанчиниттырэтэръэн’ы ымы тырывиэ’.
Амынан н’аргыногты н’ыток нык’ылк’ылетигым.
Панэна пэпэкылгын нытьылк’ин.
Чама Тык’эск’ын тыттатын’оэ’, энмэч рай гынин яральыт к’ыйъогынат.
Н’эвыск’этк’эй н’ытоэ’.
Аплёратвака, тумгытум рэск’иквъи.
Льунин О’мрын’а рэлк’унн’ыльын.
К’aк’a, энмэч к’ути.
Иа’м виин олвытвака, вэнъым рак’этыгагчавыркын?
Чама ывик мачгыто к’ылгыркын.
Э’тки вайавъёльыкыльыморэ, ывиктъытльэн энрытъымучьэвкэ.
Епэчгин гыммылк’олгыльэгым, ынан тырэгпильэркын, нак’амитык йъарат к‘ырым мытгивылтэтык.
Чама мыгъюлетыркын нымытвак, йъарат энантагмычвынпэчыкаватэ.
Ии.
Ымы ы’ттьыт коргавыркыт амгыныкы, алымы ы’ттъыльэтыктыяаркынат.
Гыымгъыттъыманэнэнэнумитыркын?
-Нымн’элюк’инТыкн’эск’ынн’авъанэты.
О’мрын’а нывинтэтк’ин пэнъёлгык к’ача.
Тын’эск’ынныкэттывак’эн чотыквыткынык.
Ампамъята гэнъэтлин, ивнинтумгынынэ:
Кита, к’ынвириквын кукэн’ы.
Ээй, - к’ытгъи, рывиривнин кукэн’ы, нитчык’ин.
Колё нитчык’ин!
Тъэче нинэнитлитигыт ымъылён’эт кукэн’ы?
А’мын нэрмэйгыт!
Ээй, - рывиривнин, рэймэвнин чотыквэты, рэск’иквъи ралкоггы амрарылыпк’амэтван’а.
О’мрын’ана рэймэвнин ук’к’эм , нык’эвъячатк’эн.
Чывиткунинэт к’аматкынык йигйит, лин’ытъул, кычимэтъулти чама мачвэтьолтэ.
аръапан’ы, торвытвыта ыпаттъыльыт.
Н’аврыркатъол нутгык’ин.
ёнэнат.
Румкэвнинэт.
аронвэрэвка, читээкэтыркын.
Тумгынынэ ивнин:
Нэкэвкитк’ин выёльо лын’ык тумгытум.
Чинит ээкэтгъи, нак’ам , лыгээк, витъэтыльын лыгивитъэ, инээрнин кыргывитъэ.
Пэтыльыт витъыт рэрэтыткунинэт палк’ыёчгэты.
Турвитъэ витъэтыльын ээк нык’эргынлятк’эн.
Тумгытум ааканма, Тын’эск’ынэ рырыткунинэт чьовыргыкэн гутичгыт.
Чьовыргын эрэтгъи чотыквыткынэты.
Тумгынынэ рэмкумъэвнин чьовыргын айколягэн’эты эрэвкэгты.
айвэканавакан’ынвык, атчьатгъэ.
Ынн’ин улвэквъэт.
Ымыльо нырэйылк’энн’ык’инэт, ытръэч пэнин ыргин к’алялвынвэтгав.
Гамгач чимгъут, элкытвама, вэтгавтомго нылгык’инэт, к’ынвэр тылейылк’этэ.
нычавчывантатэнмавк’эн олвавыльэты.
Ымы Тын’эск’ынэ нинэтрыткук’инэт н’илгыт, тывэтытвальыт.
Гэтэн’ъигигэтлинэт.
Рырыткунин ымы колталгын, ратвынэн чоттагнэты.
О’мрын’ана ивнин:
Н’оонкы, рэнолын’кы, к’ытрилгын.
Тан’колтанто, эчгимигчиркэ вак.
Мэлмэлетык, тумык рээн тыраръынтоёпаты.
Нивк’инэт, гыръынтолен.
Люрэк’ нарак’оранмымык, ынкъам, чавчывайпы пкирык, муллычыку тыраён’ынат пэлк’умрэт, иикит; эвыт пъупук’ыт тыраян’ынат кивлетык рачьылгав чама рилк’этык кырвэноолк’ылтэ.
ныгынникук’инэт, н’эвъэнйыръыт-ым к’онпы нымытвальыт: нэгынритыркын ярачыкон, нантэнмавыркын тэйн’эт, кымин’этыркыт.
Кынмэйн’эвыркыт.
K’ак’a, нэмэкымин’этыркыт».
кымин’этыркыт.
Кынмэйн’эвыркыт.
K’ак’a, нэмэкымин’этыркыт».
К’алялвынвэтгавма, иквъиТык’эск’ын.
Рэк’утытчынэткымин’этыльыт.
К’этэвамк’алялвынвэтгаванывэтгавэгым.
Тумгытумтъэк’эченвэтын.
А’тавмыкоргычьаркын, к’ымэл-ымтылярэначечавын’овэннэтыльигым.
нувик’ин, чаманыван’эк’эн.
Нинэтэйкык’инэткэмыгэт, рыляйвыёлк’ылтэчавчывантак.
Тын’эск’ынэнэнарвыткок’энатторрырыткоотн’илгыт: нинэкээтвык’инэт.
Нэнанъянръавк’энатрыльататьёлк’ылтэчавчывагты.
Чаманычимгъук’ин.
К’эйн’унэвлытъылёвмарэмкынрэрэмкичигьэ.
Въэн’чавчыварамкынк’эйн’унн’элгэтытэгьен’ыркын, люрэк’ ымыгымтыраченрыгчавы.
Гэтэн’ывйитвылин, лыгэнныпытк’ывйик’инэ’н’гыпы.
Омрын’аныван’эк’эн, лыляргыгэн’атагитэчьэтэтумгытум.
Гамгачнылгик’итпыльэтк’инэт.
Эвынгэмэйн’этлинэйычгин, нэйгынлик’ин.
Н’аргынэнничычгэтк’ин.
Ынкъамантокыльэнат.
Энмэчгапэтатленаттэкичгыт – а’к’ъытвыльаты: тан’к’онпыгэлилинан’к’айпы.
Колёэйычгин, мылельын, нывыргыргэтк’ин.
Омрын’анарывиривнинкукэк’ы, ивнинэ’мпакынилгымиглитыльын:
Таам, мынк’амэтвамыкынкъампэтлемынулвэв.
Вуск’ынкиквъи.
Ии, - иквъиТын’эск’ын, - люрэк’ рэнрэтвиэ’ эйычгин.
К’эйн’унрарэтльономавы.
Ы’ттъыёлараттальытрэритльульун’ыт.
Рэн’ылк’ылтильэлек’кинчамаривмивытэтэкичгыкэвак.
О’мрын’аиквъи:
Игэквъи.
Эргатык, ран’ылк’ылн’ыток, э’птэк’ыгтогынпыгпыг.
ръапыгпыг?
Ээй, к’эйвэ.
Кита-к’унмынкырвэнтомык, к’ырымпэтленъэк’эрээ’н.
Игэквъи, энмэс-к’унлыгэнэргатк’айгилгилрэпкиры.
О’мрын’аиквъи:
Вынэвачак’мачынанэчычганматыраръынтонта.
Кита, энаральытмыёпатынат, мэвынрэк’ыркыт.
Ынпын’эв, ытчайТын’эск’ынин, эвынныратэнмавн’ык’эн.
Рэльынивнин:
Ети?
Ии, — очыткоэ’О’мрын’а.
Кыкэ, эк’элюк’.
Ныпэгчин’этигым, к’эйн’ункыргэвыкрэнутэгчинтык.
Ынпын’эвиквъи:
Чамаривмивылк’ылтилемк’утаткэканъэлгьэт.
Итыкинъыльу, рымагтэтыръынтоёпатык.
Вэлетченрычыняалмытчыркын.
ВэлетНоталпъэтагнэтыымыгымтыраръынтоёпаты.
О’мрын’анаивнин:
Гымтыралымн’энаа’ гыныкрээн.
К’эчык’ины’пъылгык’ай, этык’ун, йъарантатгъэ.
Кита, ничын’ъэвмыпатын.
О’мрын’ак’утгъи.
Э’птэмытэнмавыск’эвык.
Гынмылкинэкунмыкичычгэткэнъэлгъи.
Ынпын’эвэпынлёнэн:
Титэтургинэтрачавчывантан’ыт?
К’оо.
Этылыгэнмэлетык.
Итыкы’тымпэлк’ылтиымыльоетъан’тытчынэт.
Вачак’-ымэргатыкмынръынтоёпанмык.
Муллычыкуёолк’ылтэ.
О’мрын’арагтыэ’.
Ивнинтумгытум:
Эргатык, энмэнрай, ръынтонмытраёпанн’ын.
Ынанпыгпыгвэнлыгик’ыгтогын.
Чамалюрэк’ так’ъалк’ылчавчывантак.
Тынэск’ынэивнин:
Колёгытван’элтаркын.
Иа’м?
Чамаръынтоёпаркын, чамарачавчывантан’ыркын.
О’мрын’атэнн’ыткуи’.
Ок, эк’элюк’ тынтэнн’эвэтын.
Ныкоргавк’энТын’эск’ын.
Кыеквъэт, эвынпытк’ылымгилыръулин.
Колё нэйычгивыргыргэтк’ин.
Выткунэргыръотыляк’эн.
О’мрын’аиквъи:
нэйычгивыргыргэтк’ин.
Выткунэргыръотыляк’эн.
О’мрын’аиквъи:
Тын’эск’ыниквъи:
К’элюк’-ым, эты, илын’эн’эркыт.
О’мрын’анаейвэчунинэлгык’инэты’ттъыт, итк’ыевыльыт.
Ы’лёкытэтыранатвын’ынат.
Нутэгчильытуйн’эваа’т: колёныёа’тк’эн.
Чаёкванма, О’мрын’аиквъи:
Айвэгайъоленытчай, читигырнутэгчильылк’ылмури.
К’элюк’-ымк’этын’оръогъэ.
Лыгэнитыкайвэтак’ъапатгъэ.
К’эйык’ынвак, нанатвынпыгпыг-такэчгыёчгын.
Майн’ымэмылен, нымэйын’к’ин, нитчык’ин.
О’мрын’анаэ’мэтыйгутрыннинрэнолгэты.
Тын’эск’ынэритлиннинпыгпыг, к’ынурэйыръыкыльин.
О’мрын’ананинэгитэк’инчычаткына.
Колё, итыкгымнинтумгытумгэрмэвлинмэчынкы.
Чемэтэвыналвавкыльэнкымгытэмтэк.
Алымыа’мынан’к’ачормын, ы’лн’эмлилгыкыльинтэнтик, — кооквыльын.
Чамаыныкитвыквылгын, элянма, ныръэчумкэтк’ины’лык —а’мынан’ъачгыргынтыттэтыктапк’аткынэты!
Вачак’гимтитэкымгыттэ, к’ынурэйыръыкыльинэт, тапк’аткынэты.
Вэлеракытгынтыттаткаиткэгитэывэраткынэты!
Ывэрачыкогтынинэнэрэтк’инэт, нак’амунмыкапэракыльэнаттымкычьыт.
Чемэт-кунывик, к’ынурмачамрытрыт.
Гитэкакэркытвальын, мигчирэтыльын — к’ынуртыргытыркамагральын.
к’итпыльэтыльын.
Ымыяран’ы; киткиттымн’этвак, пэнинрычекоё.
райн’ын — колёнымэйын’к’ин, накамнылгэнытан’пэрак’эн.
Энмыгэн’гыпырэвлыёттэраквытколёнымэйын’к’инэт, чамаопчетыквин’ын - ымынымэйын’к’ин.
К’олитык, элейвыльыкэ вама,нэнагток’энынк’энвыквылгын, чотгэн’кывальын.
О’мрын’анагэнкэвлингитэкимырэк’ыльын, к’итпыльэтыльын.
н’ыръырыгьёлявъёлк’ылтэ нэнэнэт лён’ыгтота тынтынэт.
Энмэч эккэт игыр нъымэйн’этынэт.
А’мын Тэнантомгын’ эейвэчкыльин.
Чама гым чинит гэрэк’игым?
К’ымэл гымнан, тыттэн’эт, мин’кри тырэнпэвы, йъарат-ым тумгытум.
Тыттэн’эт, ралвавын’оа’ пилыгилик.
Йъарат-ым мургин ынпаквыргын - а’мын тытгэн’эт.
Ытлён мин’кри митык?
К’aк’a, эрэтгъи элек томгатыльын.
Люнтэвиминн’э нанк’ытвама титык, мэчичьу тыкоргавык, тивык.
Опопы мачынан.
А’мын нылевлевигым.
Энмэч ивкэ.
К’aк’a, лыгэнн’ун.
Ы’ттъыт, чоттагнык готытвальыт, к’утгъэт.
тан’аръаля ынръам тык’алялвынвэтгавык.
Вынэрай ынрэтвии’».
Рынэнинэт ы’ттъыт, гутыск’ивнинэт орвытаран’эты.
Плыткук, кукэнпыи’.
Рырыткунин пыгпыг.
Ок’к’аматкынэты йытонэнат гиркыт чама рилек’.
Тэрэн’гъи.
Нымачныйъак’энат уттыт - чоттагын ганлыръолен.
Тумгытум рэск’иквъи, иквъи:
Виин ратанн’авнэн, э’тки титк’ыевык.
Ии, - очнэн О’мрын’ана.
Иквъи:
Чама-ым ититгъэт эръэт.
Эръэмпэи’.
Тумгытумчотыквыткыныкнывакъотвак’эн.
О’мрын’ана йытонэн к’эмэн’ы.
Тэгмэчынкы ничын’ъэв гититлинэт эръэт.
йык’к’aйъым!
Нылгэчачальатк’энат.
К’ырым нъэк’эрэнэт чоттагнык?
К’ырым.
Ынан чама тырэйвэнн’ын ытчай.
Чама рэмэлеты, эчвэрагыргын.
Чавчывантактак’ъалк’ылтэ.
К’эйн’ун мэн’к’о н‘ыпэк, гаглыпатъёлк’ылтэ: а’ачек’агтэ ратван’ыт ы’твык, ынкы-ым кивык, ык’эквъи.
К’эмиплыткук, О’мрын’ана эйвэннин ытчай ынпын’эвэ тагнон’ вальа, пыгпыгчыко вальа, - мэмылытьоля.
К’ол-ым колё гакоргавлен.
О’мрына ивнин:
К’aк’a, айвэ мытк’алмытванмык.
Иа’м?
К’ун гым тык’алмытватык: тыпатын ы’пъылгын к’эчыкин.
Итык чама к’этэв гувйигым, к’ымэл-ым н’авытлывъёт гэетлинэт мытмитиврэнмык.
Лыгэн киткит тынчиитэвынэт.
Нэрэтынэт кыкватъолтэ, мытк’ычыку ёоттэ.
Мытк’амэтвамык: чимычвиткут э кыкватъолтэ рывэтъягылгав.
К’элюк’-ым эвын льэленръуркын.
Йык’к’эй аёа’тыльатка ныльэленръуэ’н.
Илетыльэтыркын, ывэрат пипик’ылгин мимле йыръэтгъэт.
О’мрын’ана ивнин:
мытмитиврэнмык.
Лыгэн киткит тынчиитэвынэт.
Нэрэтынэт кыкватъолтэ, мытк’ычыку ёоттэ.
Мытк’амэтвамык: чимычвиткут э кыкватъолтэ рывэтъягылгав.
К’элюк’-ым эвын льэленръуркын.
Йык’к’эй аёа’тыльатка ныльэленръуэ’н.
Илетыльэтыркын, ывэрат пипик’ылгин мимле йыръэтгъэт.
О’мрын’ана ивнин:
Эчвэрагыргын.
Киткит кыргэвык, римлывирин’ыт.
Ии, ытръэч чама чавчывантальыт.
Чама ролмачы ымы гым ныченрыгчавэгым.
Вэлетынкы гиивыльу, чама н‘эвыск’этк’эйык винрэттумгу.
К’эйн’ун лыгэтан’ычьыгыргын.
Ыяайпы тылельыт, епэчгин вуск’ымчыку, янот тынвыргыргын нурвилетк’ин.
Ынк’ора рай рыюльыт, э’йн’эткульыт, тыленэймэвэ.
А’мын ныныпкирэтк’ин колё амалван’ пэральын н‘алвыльин’ын!
К’утти нилгык’инэт.
К’утти лыгитэн’к’эн’ульыт.
Нэмэ тэн’к’эн’унэлгыт кэролын’ык нытан’пэрак’энат.
Элгыпанран ынпэвыльин плекыт кэлик – гатан’пэрата.
Нак’ам нэмэ лымн’э тэнтэйкык эвиръыт, ымы н‘эвыск’этти нытан’пэран’н’ок’энат.
О’мрын’ана нэнатан’палёмтэлк’эн ынпын’эв.
К’элюк’, эты, амынан вак, эмнэнэнэт тумгу лын’ык, нэмн’олк’эн.
Галгэгаймавленвэтгавыльын:
лымн’ылкэн клюкэн’эвынин.
Коок-ым, клюкэн’эв нэмык’эй гъэк’энмэйн’эвлнн, ынтыёльатыльын э’нк’у нэтчын.
– Ынн’ин плыткуи’ вэтгавыльын.
К’утгъи О’мрына, иквъи:
Ивнин:
Гытанчик’ай нытэрэн’н’игыт?
Ии.
А’мын, гынан тан’ынмычвынпэчыкаатын тумгытум.
Вэлет, ёа’нма, чинит нытэрэн’н’ыркын.
О’мрын’а, рагтытыляма, нычимгъук’ин.
Пыск’унлейвык, тывалёмын амалван’ вальын пын’ыл.
Ярак рэск’иквъи.
Тын’эск’ынэ нинэнчикук’инэт н’илгыт.
Ынн'ин э’мпычга нывакъотвак’эн.
Иквъи:
Ы’ттъыттырэн’этынэт.
Рывиривнин н’ыркир, ынк’о йытонэн вылгыналгыкэрк’ай.
Нинэгитэк’инэт ротлыгыргыт, итык мэлнымэлк’инэт.
Ымы въэйип мэчынкы у’мэльын.
Нычимгъук’ин.
Кыкэ, к’ытлыги, к’утырык ымы ныгитэк’инэт тумгин эвиръыт.
Тумгынынэ пынлёнэн эвиръыгитэльын:
Лен’ытэк’ ымы чавчывантаркын?
Ии.
Нэмык’эй мылымн’энаа’к.
Чама чинит мынчикунэт мургин к’оранмыёт.
Ии.
Люрэк’ нарак’оранмымык.
Ии.
Эчвэрагыргын.
Рэк’улымн’э.
нычимгъук’ин Тын’эск’ын.
О’мрын’ана рыетъан’авнэнат эвиръыт, йыпъёлк’ылтэ рэмкичикин.
Эргатръоэ’.
Эвын кытыйгын гэнрэтвилин.
Ытръэч панэна нэйычгивыргыргэтк’ин.
О’мрын’а н’ытоэ’.
Тумгынынэ пынлёнэн рэск’ивыльын:
Ы’мто мэвын н’аргынэн?
Гэмэлетлин, ытръэч пэнин нъытлетк’ин ан’к’ы.
Итыкэйычгин гэнрэтвилин.
Мури мытнутэгчиркын.
Эк’ылпэ мынчаёкванмык.
Ээй, — иквъи тумгытум.
К’ырым эвын пэтле найычгэраглен.
Плыткунэн’у, О’мрын’ана эмтэйпынэнаттэючгык’эгти, н’ытоэ’.
Эвын ымы энаральыт нэквэттылек’инэт.
Тылянво лыгнин ытчай.
Эвын уйн’э.
К’ак’а, аморатэнмавык, к’ынвэр энапэляэ’,к’алялвынвэтгаквъэ чит энантымлятыльын.
Эквэтгъи.
Тыляма,нытлепыткук’ин о’ръыттъыёлягты.
Кынман’к’ачк’ач таэ’.
Эвын к’ол нутэгчильын нылек’ин.
И’нтэгныгин’этэ.
А’мын-ым и’вчейвыи’о’рыныкагты.
Тэгмэчынкы Ноталпъэгты эймэвтылельын ынпын’эв йъонэн.
Пкитльэн ивнин:
К’aк’a, нинъигыт!
Ынн’ин нылек’инэт.
О’мрын’ана ивнин:
Кита, виин райынрэлы мыёпатык, ынан так’ъон’н’октырайъогыт.
Ии, нын’интури, лыгэн к’ылейвыльэркынитык, нэкэмк’унлым, тэмурыгн’э, гыткаттъылыркыт.
Лыгэн к’эйык’ын гырголятгъэ, льунин ывэран.
Винритэ отгытаагнэн, рыпанрэвавнэн, эвын тэнйыръыльын пэлк’умрэтэ.
Нак’ам тэгныйыркык’инэт, уйн’э эчерикыльинэт.
Кэн’ик’ рыркэн тэючгу гэнрылин.
Имыт рывиривнин, рырыткунин.
Пэлк’умрэт ёнэнат, киткит рыпэлявнэн.
Пэлк’умрэт куннинэт эчьытъуле.
рыркэн - тэючгын.
Гакоргавлен.
Ынпын’эв, ивтыл вальын, нэмык’эй нъэмпытвак’эн.
Рэкулымн’э, вэчьым ывэральоэ’.
Тумгыт гармагтыленат Чавчываканыпъагты.
Кита, э’птэ гым кытэ мырмагтыа’к.
Ынан тылянво мылгын рагтэты ынпын’эв.
- Чинит ывик нинивк’ин О’мрын’ана.
И’вчейвыи’лыгэн гырголйылмынолгэты.
Эк’ылпэ рымагтыэ’.
Вээмык и’ргъи, тыттэтгъи Рэлпынолгэты.
Мыкыпъэльын - вэчьым, ээкэръынтоэ’.
Лыгэн йылмыткынатгъэ, мэчиичгэ льунин ывэран: тэнтик, нутэск’ын ныйыркык’ин.
Винрэтэ рывэнтэннин - эвын ывэран, йыръыльын иикитэ.
ытонэнк’ол тэючгын, энатыёнэн.
К’эйык’ын лейвыи’, нэмэ к’ол льунин.
Вынэ вай итчетгъи.
К’утгъи, лылепыткуи’ о’равтылягты, эвын к’утти ынык лыгэн эвыча нъэмпытвак’энат.
К’утти нылейвык’инэт-нэнарэрк’энат.
Ныйъытвытылек’ин.
Ымы кытыйгын гэнрэтвилин.
Нэмэ кытэ лейвыи’, нэмэ льунин к’ол ывэран, мэчрытылпитэ йыръэннинэт энаёчгыт.
Ымы энатыёнэн эк’уттэврэк’эй ынкъам иквъи:
йык’унтэтык импэтэ.
Йыръэннинэт эвичти.
Эвын тиркытир нивтылетк’ин.
Йылмыгин’кы гамаччетлётленат лемк’ут.
Пырнинэт, ёнэнат пэтлечыку - лыги нинэлгык’ин ынпын’эв, рэлемк’угичин’ыльын.
Эк’ылпэ виритылеи’, и’ргъи вээмык, тыттэтгъи И’нтэгнык.
Торгырголятык Э’нтагныткынэты, лылепыткуи’: к’иирнин гынмыл пэляё ынпык’эв.
Эвын киткит гагырголятлен.
Лыгэн ыныкэгйит вирии’.
Ынпын’эвэ гитэнин эймэвыльын:
тыпэляа’н.
Гак’амэтвайгыт?
Ванэван.
Гывэральойгым.
К’ак’a, пэлк’умрэтэ?
Ии.
Чама иикитэ.
Кыкэ, гыныгмич.
- Рулвынин эк’уттэврэк’эй» ынпын’авэты.
Ынпын’эвэ пиринин:
Ръэнутэт?
Никит гыныкы.
А’мын вай, ин’к’ун н’эвыск’эт!
Мэн’к’о ети?
Найъон вычгакы вальын выквылгын, ынкы к’ача вакъоа’т.
Так’ъома, нывэтгавк’энат.
Ынпын’эвэ нэнакэтъок’эн тэлен’кин вагыргын.
Эвтылягты тыляма, нытан’к’элпэрак’энат вээмыт, гытгыт.
Пилгык’эй гаркыватлен, к’элюк’ гыматлен айгынлейпы йъок.
Ынпын’эв иквъи:
Вынэ мынтимтигмык, ы’лн’ыинъыльигым.
О’мрын’ана патлячыкойпы ралянтаннэнат лемк’ут.
Ивнин ынпын’эв:
Ии, кыкэ.
Тимтин’гъэт.
Эвын гитчетлинэт.
Йылнинэт ынпын’авэты пыгъянвыт эк’уттэврэк’эгти эмтэнвы.
О’мрын’ана тимтигнинэт этчыянвыт.
Ынн’ин о’раярагты эквэтгъэт.
Ынпын’эв, к’элюк’-ым ынанкэн, нимпэтылек’ин.
Ивнин О’мрын’а:
лылепыткучьэтэ, тыляма.
Ээй, - очнэн нутэгчитумгэ.
К’эйгипэ, и’вчейвыи’ о’раярагты.
Эк’ылпэ пкиргъи ярак.
Эвын Тын’эск’ын, аймыльын, нэмык’эй пкиргъи ярак тапк’аткыната.
К’ак’а, люнльутэ тынтыгыт.
Кынман’к’ачормылгата гатайгым.
Рывиривнинэт имтит.
Пчегтываэ’.
Тапъагнэнат плекыт.
Рыянръавнэнаттэючгыт ытчаен, к’эмиплыткук рыльататынвы.
Рыюнэвнин пэнъёлгын.
Кукэнпыи’ куутэръэн’э вэлк’опалга, к’ивричьэ ититык.
Эвын гэвулк’ытвилин.
эвын н’авытлювъёт гувилинэт, ымы гэнэймэвлин к’эмэн’ы, нэръэчвиткук’инэт.
Нэмьпк’эй гапатленат вэлк’опалгыт рымачгэкавкавылгав.
Чит нивын:
Гыт-ым ?
Э’нк’этгъи, иквъи:
Пкиринэн’у, нэмык’эй ынн’ин вальа тувиэ’к.
Ынпын’эв нымн’ылтэлк’эн н’авытлювъёрыкы:
К’этэв О’мрын’а нэмэ гъирлин Чавчываканыпъаваамык.
К’ымэлынан гэльулинэт иикильыт ывэрат Рэлпынолгыгэн’кы.
Ымы вай гымыкы к’утти инэйылгъи.
Итык, гакынтатвъав, люрэк’ рэлк’атъёлк’ылтэ льэлек’кы чама муллычыку ёолк’ылтэ.
О’мрын’а иквъи:
Вынэ мырагтыа’к.
Ярак рэск’иквъи, эвын Тын’эск’ын нупчитк’ин чоттагнык.
Гэмо лыгнин рэльын тумгытум.
Колё алвавка, к’онмынга нинэнитлитк’ин выквылгин’ын.
Тымкычьыт рыпэт ныкувлюкэтк’инэт.
Эмкэмэтльэн.
Гитэнин О’мрын’а, кукэвыргыргэтыльын.
О’мрын’ана ванэван лыги нылгынин.
Талян’кы, рэмкын маравыльанма, лыги нылгъик’ин кытамчачго пкитльэн э’к’эльын.
Нивк’инэт, рыннольыт, нэкэмк’ун микынэ ръаа’въёттэ, рэк’ык курэ, талваайгыск’эты гамаравыск’эвленат.
Итык рывэлвавык нымытвальыт, рыннольа нэтлык’ин нутэйиквин.
Амнон’гыпы так, нынмыткок’энат чавчыват, ныпирик’инэт турмэйн’этыльыт пурэлю, н’эвъэну нылгык’инэт н’эвыск’этк’эгти.
армачьын’энэвнаткота нынтык’инэт нымытвальыт.
Ынкъам чит ынпыянва колё нынэн’ъэлевк’инэт ымыльотурмэйн’этыльыт.
Гамгаярак нынтык’инэт опчетыквыт.
амк’ынъёа’тык, а’ачекыт нупчитк’инэт.
Нытэйкык’ин мыргыръэлян ан’к’ачормык, чыгайпэкымляткынык, мин’кы кооквыльын.
Гыролмы — кытгынтыян.
Ынкы нынрачвын’атк’энат а’ачекыт.
Гыролмакы кытгынтатык рыпэт нытэлк’этк’инэт.
Мэн’ин ынанъяачы нывитльэн, ынк’эн мэчынкы нынъэлк’ин.
нынрачвын’атк’энат а’ачекыт.
Гыролмакы кытгынтатык рыпэт нытэлк’этк’инэт.
Мэн’ин ынанъяачы нывитльэн, ынк’эн мэчынкы нынъэлк’ин.
Мыргыръилеплыткук, рэмкын нытэйкэвк’ин.
Мин’кри вальын вагыргын —акэркытайкавык нынльунэтк’ин.
Ынпыянватэйкэвыльыт ныныгйивэтк’инэт.
Ынк’эн лыги лын’э, ымы эвын о’птык’ылявылё нъэтльэт пэнин илюльэтыльыт.
Ынкъам к’ол нитк’ин Тын’эск’ын нэмык’эй нилюльэтк’ин: нывэгнымлявк’эн.
О’мрын’ана рывиривнин чьовыргыргын, эвын тумгытум гапаален упчитык.
Лыгэн ынн’ин, иръычвыт лён’ыйпа, рэск’иквъи.
Чоттагын гык’эвлин, чама гэвуск’ынкиръулин.
Ымы мимыл ныкитэ нык’итык’ин.
О’мрын’а иквъи:
Ии, - очнэн тумгынынэ.
Эргатръок рэмкын чавчывантаръоа’т.
Мачамынпыян ярак гапэлятлен.
Кэтэв-к’ун чавчыват чымче гулвэвлинэт.
Турыпкитльэт ывинпыэ’т.
К’амэтваплыткок, О’мрын’а инэпэтгъи.
Ы’мн’ытонэнат ы’пыск’ыт, ытръэч ынкы гэныпын’этлинэт н’ырак’ гытолк’ылтэ, к’ынур тан’пэрак’аво, ынкъам йымэнэнатэвлёттыэнаймэёлгык, рыкылватъёк утъымык, рэнолын’кы.
Йымэнэн эмгынун мачо, ымы ы’валтыргыт гэныпын’этлинэт.
Ымыльэты, этъымкыльин, к’орэн аймак гаймэлен ръэгэгавынвы.
Ынкы ымы гаймэленат пылгэттыт, рильэкин рытрыттэ, ивылинут, рильэкин тыргыт.
Ивтыл, к’олеэнаймэёлгык, - э’легйит, найнывъёт.
Пэтыегъет, рэлк’ыпатъёлк’ылтэ янра рытрилнинэт, ин’к’ун тан’ыпаты мигчирэтыплыткук.
Ямгатвыё рилк’ырил инэнръэлевнин апаткэк’ок’он’ата ынкъам ёнэн к’орананк’ычыко рыварэвавынвы, льэлен’кин роолк’ыл.
ёнэн к’орананк’ычыко рыварэвавынвы, льэлен’кин роолк’ыл.
Кивлыпириткунин муллымул, тъынин нэмьнрй нанк’ычыко.
Йытонэн палк’омраёчгын: тэкитвынинэт ынкъам ёнэнат к’орамоллычыко.
Йымэнэн моллыёчгын орвытаран’ык, йъаратунмык авэляткэгты, емэчгыльанма.
Н’эвыск’этэ, лыгилын’э, ин’к’ун нивлык’ин льэлен’ит, гэнчимгъувлин имыръэтэкичгын.
О’мрын’ана ёнэн чымк’ык тэкичгын пыгпыгчыко, ак’аракэгты.
ын’эск’ынэ ынк’эн пыгпыг рытрилыск’ивнин виин орвытаран’эты ынкъам ынкы тэн’ынкылвэннин араткэгты.
Ымы орвытаран’ык нъигигэтк’инэтнэлгыт.
Мачымыльэты ы’мн’ытонэнк’ол аймак.
Ынк’эн вэты гытамэты гэнчикулин, нэмык’эй нэнумкэвын.
Энмэн килвэйкин йытоолк’ыл.
Гыроръок рэмкын ныкилвэйк’ин гамгарагъет, вэты ынк’эн лыги нылгык’ин, ин’к’ун тумык рээн яал авнатвака.
Рэмкын, эвынн’ан ы’льыл тортылгыма, н’аргын, рэтытаан’ыплыткок, нык’амэтвак’эн.
Н’алгылегты гамгарагты нык’амэтваск’эвчак’эн.
Ынръам нъэйн’эвк’инэт ынпыянвыт.
Нынрамавк’энат ынпыянвэты тэгничын’к’инэт мачвэтъолтэ.
К’амайн’ыткынык эмгынун нытрилк’инэт ыпалгыт, н’эраналван’ вальыт.
К’ол ыпалгын, тайкыё роратгыпы лымэвыр а’лягъейпы, к’ол - таляпалгын.
К’ораттъымыт, льэлен’кин рэвовъёттэ, янор ныталяк’энат, ныныпгыпэвк’инэт мимлык.
Ивульын ыпалгын ныкилитк’ин, рук тэгныйыркьпк’ин.
Килвэйык рэмкын гэчевкы нытвак’эн.
Ынк’эн лыги лын’э, к’этын’оръок нынумэкэвк’ин тан’эты вальынк’оратъол.
Эргатръоэ’.
О’мрын’а панэна ныван’элтатк’эн.
Тэкичгыт рэмкумъэвыплыткук, ынръам рычекон’н’онэнат нэлгыт.
Н’аргын а’к’агнэгты рырыраннэнат, выква инэтрилнинэт акымъокаткэгты.
К’ычат, тэгмыргытвэ, ымы выквытрэлнэнат.
Чама нывимиглитк’ин, ёпатычьата нэлгыт.
Тумгытум нывакъотвак’эн ранмычын’кы: нын’элгырватк’эн.
Ынн’ин к’ынвэр льэленръуи’.
Тургич гатымлылен.
Эвын магляльытлымынк’о галяйвын’н’оленат.
Тын’эск’ын ы’ттъэ нинъэлкык’ин энмыгэн’ата.
Амк’ынъычо нымэмылёк’эн.
нымэмылёк’эн.
пкитльэн.
Эноматытрыткоэ’—н’ирэк’ мэмылтэ, к’аймэмылтэ.
Рэймэвнинэт тытлынолгэты, виин ынкы пэлянэнат.
Йыннэн оттыкойн’ык’ай, мимлыйыръыльын.
Эмчемэнэнат мэмылтэ, ынк’о вытку ратвынэнат.
Чьачан’гыпы ратвыёттэ нык’эвъячатк’энат.
Нытоэ’, эвын Тык’эск’ынэ нэнавъятк’энат ы’ттъыт.
Гакоргавленат, эймэвык н’авэтын.
Нэквутынэт чоттагнык рэнолгык.
О’мрын’ана ралкойпы рынэнин ран’ъёчгын.
Рэн’эннинэт ы’ттьыт.
Тык’эск’ын тивичгэ нытивк’ин ранмычын’кы.
Айгыпы йъэчычек, ынинэт лелют гэтинэтлинэт, рилвыт-ым гак’аайпыленат.
О’мрын’а тэк’эмэн’гъи: так’аманъёлгык ёнэнат вэлк’опалгытъол ынкъам юнэв.
Лыги нинэлгык’ин йигрэвыльын тумгытум, ымъылён’эт кытчынъёма.
Рэльын вакъоэ’ кынмэк.
Ытлён, рыгъягыльын, пыниттывэи’; кэттывальын н’эвъэнэ плякъарэнэн.
Лыгэн йытъёттэ нинэнлик’инэт, нэнаймэк’энат энаймэёлгык, ээкэгйит гыргол.
Виин энаанн’анма, ин’к’ун рынмыт ныкыкватынат.
Плыткунэн’у к’амэтвак, инээнн’этгъи.
Эк’ылпэ румкэвнинэт тэкичгыт ян’ак: аймыск’аткэгты рытрилнинэт рэпалгыткынык рык’этатынвы.
Энаймэёлгык йымэнэнаттэнуйгыт, чоттагнык.
Эвын гэвулк’ытвилин.
Ратвынэнат айколтэ, гэк’итылинэт: рырыткома нык’эвъячатк’энат.
Айколятгъэ.
Ораёа’тыплыткок, н’аргынэн виин к’онпы гэмэлетлин.
Ынкъам О’мрын’а пэнин, к’ынур рак’эты, гагчавыльын.
Эк’ылпэ ныплыткук’ин имырэк’ык.
Рывиривнинэт иниргин’ыт-э’птынэлгыт, иръылк’ылти.
Виин иниргин’у ныяак’энат.
Ёрочыко нылгомычьатк’эн.
Ээкэт нык’эргынлятк’энат.
Тын’эск’ын ванэван ниниргин’этын амомычьата.
Гатчьатлен, ынн’ин нывытрытвак’эн.
О’мрын’а атчьатгъэ ынык’к’ач .
Атчьатыльын кэн’илыку оммачайпынэн.
энакагмалек’энат лёльот.
О’мрын’ана ивнин:
А’тав-к’ун лым мынымн’ыляквыт.
Ээй, кита.
А’тав-к’ун лым тын’эи’.
К’aк’a, - тумгытум коргаквъэ.
Эк’уликэ, виин акоргавка, к’эйк’ун ытръэч левлевэтыльын томгатгъэ.
Ынн’э эн’ирэск’ивкэ, энмэч гэн’ыръыкэвлин вагыргын, левлевэтыльын - мынкоргавыркын.
Мачынан вэлет нытомгаркынат.
Эчвэрагыргын, люрэк’ Тэнантомгын’ морыкы рапаа’левлевэтык, мынмычвынаркын, энмэч мынк’итпыльэтыркын.
Вэты ынн’э апыннытвака.
Нэкэмк’ун гыныкайпы н’ъоркыт.
Авынарычгытвагты, Тык’эск’ынэ кэтъонэн ынпын’эв, нымытвальын энмырак, валк’атрак.
Ынин ы’вэк’уч тэленъеп гэпэлк’этлин.
Тумгытум ивнин:
У’рик’ан’ан, ынпын’эв, к’утырык нытвык’эн, энмэн ныгъюлк’ин кэймитык.
Ныкэтгук’ин къарэк.
Ынкъам к’утырык кэймитыльу ныгтык’эн.
О’мрын’а иквъи:
Ии, к’эйвэ.
Итык, эты,к’утырык лыги нылгык’ин.
Эмрэк’у э’ми эк’эвиичикыльин?
К’ун нытвык’эн, эты мэчичьу эн’эн’ыльын, эмрэк’ун ныкэтгук’ин.
Амтымн’э к’ырым ы’нытвыа’н.
Нэмык’эй гымнан ынк’эн пэгчин’у гэтчылин, ытръэч янот чит гыныкы нырамн’ылён’эгым.
Айвэн’н’оонкэн вэтгавлыги нинэлгигым.
К’ак’а, иа’м ивкыльигыт, эммэтивэтык?
К ’утти, аматэваткэянвыт, ынкалк’ан’ын рай кымин’ыльэтыркыт.
Ынпын’эвэ нымкык’ин кэйминнин, ынкалк’ан’ын рай к’ымэл ыргынан кымин’ыльыт варкыт.
Кита, а’тав мынтаан’ыткомык.
К’ырым эвын, а’тчата вата, мынинъэтэнмык.
К’оныры вэнъым, эты, тэнлюгнинъэйвэ гэнтымури.
ейвэче.
Ынык чимгъугйит вальын н’эвъэн: пылчимгьульын.
Ынкъам ывэк’учитэ ыныгмил нинэгйипк’ин, мик’кри-к’ун н’эвъэнэ ытлён нинэтэн’ыгйипк’ин.
Епэчгин эргыръокыльэн.
Йылмыткынгыпы тытлыгъет Тынэск’ын вирии’, рэск’иквъи ярачыкогты.
Ныппылюк’ин ярак’ай эвыр ымы ёрок’ай.
Элейвыкыльин Тын’эск’ын рачымчеты ынкъам, пыск’унльук, гэтаё ымыльо гамъыпэрален.
эвыр ымы ёрок’ай.
Элейвыкыльин Тын’эск’ын рачымчеты ынкъам, пыск’унльук, гэтаё ымыльо гамъыпэрален.
Рэльын чоттагнэты ёрочыкойпы ынпын’эвэ рымъэйн’энин:
Ов!
О, вынэ гыым.
Ынпын’эв у’рэквъи.
Микигыт?
Гым Тын’эск’игым.
Ии, - очыткоэ’.
Ныягынпэгчавыткок’эн.
К’эйвэ а’таквынан?
Вынэ ванэван, тумгынынэ йытыйгот нэнтыгыт к’амэтванвы.
Ээй!
Виин к’ырагтыгэ, ынан тырээты.
Вынэепэчгин, нак’ам чама чинит рачымчепы нылейвигым, ытръэч ыяагтылейвык нымэск’ылк’ылетигым.
Ынан этъонтаткэгты ан’к’ачормылгата тыратаа’.
Тын’эск’ын рагтыэ’.
О’мрын’ана пынлёнэн рэск’ивыльын:
Э’ми?
Энмэн чинит рээты.
О’мрын’а коргаквъэ.
Йымнэн эвычан’кэрк’ай.
Н’ытоэ’ чоттагнэты.
Рэквэвнинэт к’оратъолтэ.
Инут, эчьыльыт, митьэ рылгымил у’мэльу гарвытколенат, ынн’ин гэнк’итэтлинэт.
Так’аманъёлгычыко ёнэн к’этоолк’ыл.
Рывэнтэннин чепъаёчгын, чепъантоэ’.
Чама инэгтэтгъи к’эмэйыръэ варэврэлк’ыёчгэпы.
Ымы ёнэн чакайытъол, рытучгылк’ыл к’эмэйыръык.
К’амайыръыёчгынченлек’ай, вальын чотыквык рыягнав, гэтэйкылин Тын’эск’ынэ, ин’к’ун тумгытум антовэрэткэгты н’алгылегты ян’агты.
Ынкы ёнэнаттэк’эмэнйыръыт.
Нэмэян’агчеэ’, инэнэквэквъи эръэлк’ыле.
Ратвынэнат эчьыльыт к’оратьолтэ, ывинпыи’.
отъек’оратьолтэ-гытолк’ылтэ кукэк нъалянток’энат.
Нэнанчывачгынлевк’энат пыгыпгэтыльыт.
Тэгмэчынкы эръэт нититтылек’инэт, ынпын’эв чоттагнэты рэск’квъи.
О’мрын’ана у’рэвнин ягынпэглявыльын, ивнин:
Ети?
Ии!
Вэнъым итъэтгъи тылян.
Киткит тивыткуи’, эймэквъи чьовыргэты.
Н’авэтынва ягнанэн эймэвыльын.
Танраск’эвы, ритлиннин чьовыргын.
Ынн’ин тэленъеп вэймэну нылгык’инэт етыльыт ынпыянвыт.
Рэск’иквъи ралкогты.
Эвын кынмэк ганрыратлен тэгнилгык’ин айкол.
О’мрын’ана ивнин:
Нутку к’ывакъогэ кавэты.
Ынпын’эв элвэтин’этэ кынмагты вакъоск’эквъэ.
Аплёратвака, Тын’эск’ын рэск’иквъи.
Чоттагнэпы пынлёнэн тумгытум:
Э’ми, епэчгин эеткыльин?
Нотк’эн, гэетлин.
Тивыткуи’, э’птэ рылгъэ.
Эвын ынпын’эв, амэвычан’кэтльан, кынмэк нывакъотвак’эн.
Ныпан’ъэвн’ыток’эн.
Тык’эск’ын иквъи:
Авынгынрыратэты, гэмо тылгыгыт етыльигыт.
Гым нъатчайгым о’ран’к’ан’к’ач.
Тэнн’ыткуэ’т.
О’мрын’а к’амэнтоэ’.
Янот к’итуэ’т рычепъалгав чамачеэтк’оратъолёгъат.
Ынпын’эв, а’к’аванныльын, нунтымъэв нык’амэтвак’эн.
К’эмиплыткук, Тын’эск’ын плягтыэ’, иквъи:
Гымнан чинит тырэрэн’энн’ынэт ы’тгьыт, виин тури пычвэтгавма, пыск’унэче к’ыпычвэтгаквытык.
О’мрын’а эмк’элелвынэ иквъи.
Иик, а’тав к’инэнринн’ын’ыркын.
Амыргынан пэлятгъат.
Ынпын’эвэ кэргыргычыкойпы йытонэнат тимлюн’ыт, рытрыттэ, мэтъарвыткольыт.
О’мрын’ана рыгтамавнэн к’эмэн’ы, йымэнэн к’аманъёпатъёлгык.
Н’авэтын мэгчерыткома, нывэтгавк’энат.
Ынпын’эв нычичыльэтк’ин чама нытгивылтэтк’ин.
Мэвын рак’ынвы нъэйн’эквым, — тэмлён’анма, нычимгъук’ин.
Чычаткына нинэгитэк’ин ёрочыкон.
Колё ёройн’ын!
Гитэнин чьовыргын, эвын н’ыранчьовыргыльын.
Чьовыргын тэн’эчерикыльин.
Уттин ротъымыт, эрти тэн’экээкыльинэт.
Ульивыт, н’аргын элен’итыльыт гэтэн’ъигигэтлинэт: иле чама кытыйга гэтэн’ынъигигэвлинэт.
Ульивыт, вылготтэн, н’ыронрылгымэл у’мэльыт, ымы тэн’экээкыльинэт, ымы тэгмэчынкы ивлельыт.
Тэн’ынн’ин вальыт ульивыт, вэтлякы йыпатыльыт - ымыльо тан’ынтэнмава тайкыёт.
Аграт, кынмэн тан’ъэвкы гульивэтлинэт, ынк’эната ёрон’ы рыпэт мэлпээтыльын, - ныркывпэрак’эн.
гэгьюлетлинэт нымытвак.
Этын ныгъюлк’ин тэминн’этык, уттык рынн’ыткок.
К’ымэл-ым гитэк тан’ычьыгыргыт».
Ымы нотайкоч тан’ачарэткынка, йык’к’айъым!
Н’аргын илетыльэтык, рэпалгын-нотайкоч, чинн’ан рэтэму яаё, гэтэн’ъигигэтлин.
К’ымэл-ым тэнъэк агтыкыльэн ымы аткэкыльэн.
Рэлкучыкун ныпэрак’эн к’ынур н’аргын рыпъавъё.
Ынпын’эв гэтлепъивэтлин, лыляпыткома нычимгъук’ин’ К’ак’a, этынвыт н’отэнъёрокэн тан’ыннаны вальыт.
Чемэт ымы ыргичгу амрамыннон’эты нывэтгавк’энат К’этэв н’авэтын нылейвык’ин, чоттагнэты н’ыточьата.
Вэнык к’эмиплыткуэ’т, ратвынэнат мэмылытъолтэ — эръэлк’ылти.
Ынпын’эв авъеткынка нытимлюк’этк’ин чама, тэмлён’анма, нык’алялвынвэтгавк’эн.
Иа’м нагтыгым?
Алымы титэ ванэван лыги ы’нылгыгым.
О’мрын’а рэск’иквъи, аграк вакъоэ’, нэмык’эй йытонэн пылгэттылгын, рэльарытрыт к’орэн, рывыткон’н’онэн.
Ымыльо ээкэт нык’эргынлятк’энат: гэвитъэтлинэт йыркывитъэ, ванэван ныпоа’нтонат.
Нывэтгавк’энат .
Ынпын’эв нымн’ылтэлк’эн: нэнатвык’энат эн- мыральыт, ынык чымче нымытвальыт.
О’мрын’ана нэноск’эн:
Ытръэч ынк’эн вэтгав очытконо нинэлгык’ин О’мрын’ана кыкэ.
К’ынвэр пааэ’ пын’ылтэлыльын.
Виитвыэ’т.
Авъеткынкатэмлён’атын’оа’т.
Нывулк’ытвик’ин.
Вулк’ытвик ынпын’эв нык’ылк’ылетк’ин рагтык,мин’кри-к’ун тагратьян, тапк’атыткыната так, гитъэтлин, ынкъам иквъи:
Опопы мыткивык, ынан эргатык мырагтыа’к.
Ии, — О’мрын’ана татлыгнэн, — ынан мыркылегыт рагтыльэгыт.
Виин н’утку к’ыкырвэнтогэ.
Эвыр пэгчин’этык, Тын’эск’ын ныёпаннэн яран’ы.
тэнатыёа’н ранъёчгын тумгык’эин-ы’ттъык’эин.
Эвын нивигым,люрэк’тырэткивы.
Ынпын’эвэ О’мрын’а, тимлюн’этыльын, пынлёнэн:
Эвыт ръэнутранывъёльавн’ыктаанвы, к’ырым мъэнк’этык.
Епэчгин мэчынкыпанэна нытааткойгым, амынан итчыльыт рымигчирэвкы, ынанкэн тырултывиэ’к.
Итык тарытрын’ык - епэчгин нытарытрын’эгым.
анэван панрэвкы мынкавравынат.
Ымы вэлет тилюн’этык,рыетъан’авык, епэчгин тимлюн’эркын.
Тэгмэчынкы Тык’эсн’ын нытивыткук’ин чоттагнык.
Эвынгэвулк’ытвилин.
Тивыплыткук, рэск’иквъи.
Иквъи:
Гэмэлетлин, тан’энъалкы эргатык.
Вэтгавыльыт рыпаан’аннэнат.
Авъеткынка нытвак’энат.
Ынпын’эв иквъи:
Вынэ нымн’ылёйгым.
К’ырым амтымн’э к’энагтытык?
Опопы рэк’ын к’иниквытык, ынн’э игыпэткэ.
Епэчгин тан’вэнратытытваркын.
О’мрын’а авъеткынка нытвак’эн.
Тын’эск’ынэ нинэгитэк’ин тумгытум, авъеткынка вальын.
К’aк’a, пычемытъэт чинит ивкэ.
Ымы ынк’эн ан’энток к’ылк’ылю лыгнин.
Мытив, чинит нъивын н’авыск’аттомгэты.
Чемэтлыгэн амъэн’гыпы выентольын.
K’aк’a, люур к’лявылегым мывэтгавык.
К’ынвэр чинит ан’энтоэ’:
К’эйвэ, вынэ тэн’эмчинъюнргэ мыткэтъогыт.
Эчвэра аалёмка к’итги, гынан лыги, мури гэтумгынынэтэ нымкыче мытытгивимык, мытылвавыркын кымин’этык.
Эчги томгатыркыт, эвыр туръурэтыльыт галяркыт.
К’эйвэ чит нирэчинъюргэвн’ымури, ытръэч игыпэ, к’ынвэр ынн’ин нытваморэ.
Нак’ам итык тумгытум нутгык’ин, эвыр нытомгатк’энат, амрагалян’а лыгэнитык.
К’ынвэрейвэчу тытчыгъэн: ытръэч тэвиминн’ыркын нанк’ытвальын.
Тын’эск’ын виитвыи’.
О’мрын’а иквъи:
Ии, ынн’атал-ым эмчинъюргэ мыткэтъогыт.
Ымыльорыкмури лыги нэтчымык лывавыльыморэ кымин’ынмэйн’эвык,эчги алватэн’атын’оркыт, эвыт галяркыт.
К’ынвэтмытчемгъон’н’омык, кита вынэ мынратаан’ытко.
Нымкче мытытвачеэкэй нымытвак, мытылвавыркын кымин’этык: эчги томгатыркыт, уйн’э варкыт.
К’утти эчги мытынкэвыркынэт, эвыр галяркыт, лыгэлк’унэк’эгти.
Тын’эск’ын иквъи:
Чит ынанкэн н’эвыск’эт, тумгытум, нинивигым, китак’ычинъюргэв.
Чинит гынан к’ыйъогын, ин’к’ун гыыт.
Ытлённигыпэтк’ин чама к’ынвэр мэлн’ирэск’ивыльын.
Ымы игыр: к’ытлыгигатомгатлен, вытку айвэ иниквъи.
К’элюк’-ым тыпчен’ин.
’ымэл ынан эмигыпэтык, ымы н’эвыск’эттумгэ айъока нэтчыэ’н.
Тын’эск’ын нывэтгавк’эн.
Нэмэ О’мрын’а гэвйитвылин.
Нивк’ин:
нотагченвык гыткъаратыльын.
К’ынвэр гым тычемгъон’н’оа’к.
’ытлыги, авъёльыка вак к’ывчемгъогыргын.
К’ытлыги,амк’лявылморэ чамъам мытранымытваа’.
Ынан гинэнпичыкэвэтлин гым рымигчирэвйивык.
Ынн’атал, к’ытлыги, моргынан,к’лявылморэ, тан’гэмо, мин’кри тэйн’эт нычачьав ыпатык.
Мин’кри тэнэлгын’кы.
Эк’элюк’Тын’эск’ын гавэтгаквыплен.
Ынпын’эв авъеткынка ныпалёмтэлк’эн.
Виитвыльын, тэнгыен’э,очнэн.
Ынпын’эв иквъи:
Кытэ виитвыи’.
Нылгичимгъук’ин.
Авъеткынка нытвак’эн, нык’ылк’ылетк’ин.
К’эйык’ын чемгъотваэ’.
Чемгъотвама,нытимлюк’этк’ин.
Тын’эск’ын нэмык’эй гэвйитвылин, нык’алялвынвэтгавк’эн:А’мын тыттэн’эт, ръэк’эты.
Энагтатыльэгым тыран’ыркыляты.
А’мын вэлет мыттаан’ыткомык, к’эйвэлым рэк’ылк’ылеты.
Ынанчинит чимгъутмытривыркынэт, н’ан-ым гатаан’ыткоморэ.
К’элюк-ым мин’кри .
Амынан тумгык’эй нэмэ ратымн’этавэмэнн’ыа’ нанк’ытвак.
Авъеткынка вама, нэтчывъенток’эн.
О’мрын’ана ивнин:
А’мын этчывъентока!
Люрэк’ ипэ мури а’к’авагыргыльыморэ.
Люрэк эвын, эты, чамъам.
Ыныкит-ым тан’вагыргыльо мынъытвамык, к’ырым нъыгаляркынат томгатыльыт нэнэнэт.
Ынпын’эв иквъи:
Ытръэч ыныкиттыралвавы, вэчьым, тыран’ыркыляты?
Ынн’эайылгавка лывавынвэты.
Эвыр ралвавы, к’ырым моргынан рэк’ын мыниквыт, энмэч мурык ынпын’эву мытрэтчыгыт.
’тки, тумгытум амынан тъылён’этыркын, гым ан’к’айпыамнон’гыпы ляйвыма.
Энмэч гичивк’эву мытрэтчыгыт.
Э’тки,яйвачгыргын: уйн’э эчычеткинэкыльин.
Чама ыныкит мытралвавы, к’элюк’-ым мин’кри.
Ынпын’эвэ ивнин О’мрын’а:
Ээй, эйъым рытра к’ытэйкыгын тэлет, ричинмил ивлельын.
’птэ гым к’эналпынрыгэ рытра.
Ынпын’эв чит нывакъотвак’эн кынмэк элгайколяткынык.
Ээй, вачак’-ым эйъым мыпаа’к рэмкыльу итык.
Виин мынъэлык аграк’алык.
Э’ тки, элгайколяткынык тырамкыльыпэраркын.
экэвмури н‘эвыск’энмури аграк вак.
Элвэтин’этэ к’ытгъи аграгты.
О’мрын’ана йыркэты рырыраннэн айкол аграк.
Ынпын’эвэнэнаяак’эн эвычан’кэрк’ай, рыгольын.
Рок’алык вакъотвальын гамъыпэрален.
О’мрын’а ыныкагты эймэквъи, э’птэ тарытрын’ын’оэ’.
Ынн’ин рыягнавкы нывакъотвак’энат, нытимлюн’этк’инэт.
О’мрын’авэтгавын’оэ’, к’ытлыги, ныгьюлк’ин вэтгавык.
Ынпын’эв мыкычьунывэтгавк’эн, имыръэнут нэнатвъик’эн.
Эвын гэвулк’ытвилин.
Эръэт - мэмылытъолтэ гититлинэт.
О’мрын’а, амэвычан’кэтльан,н’ытоэ’ чоттагнэты.
Ян’ак пэгчаткоэ’.
Ръылинин так’амайъёлгын.
Йытонэн к’эмэн’ы, к’аматкынык рытрилнинэт таляльыт к’орэн паак’ат.
Чывиткунинэт пэкуле.
мгынунк’эмэк рытрилнин чепъаёчгык’ай.
Ук’к’эмк’эгчыку нытанлелелпэрак’энат чипъэт, ымы мытк’ымыт тын’ачьэпы нылелелпэрак’эн.
К’утти к’итыт, чимычвиткульыт, рытрилнинэт чепъаёчгык рымагты.
К’амэтваа’т кынмэк.
Чиитэръуэ’т мэмылытьоля, ыпаттьыльа - нычачак’энат.
Чама аръапаквъат чеэтыпата.
Плыткук, ынпын’эв аграк нывакъотвак’эн.
Н’авэтынва маленэн въэйк’эе к’эмэн’ы, ынк’оры йымэнэн.
Айколятгъэ.
Ынн’интылюлвэквъэт, энмэч ынпын’эв нытъирэткук’ин.
въэйк’эе к’эмэн’ы, ынк’оры йымэнэн.
Айколятгъэ.
Ынн’интылюлвэквъэт, энмэч ынпын’эв нытъирэткук’ин.
Эргатръок, чикинъэ кыеквъэт.
Чаёкватгьат мэмылытьоля.
Гэнчиитэвлин аръапан’ы - аръапаквъат.
Н’авэтынва рывиривнинэт эвиръыт.
Рылен’н’ок, таатконэнат памъят, рылининэт.
Тэгрывъэе въээннинэт рыгъягыт.
Рылининэт ымы танойгык’онагтэ.
уркэмэтльэн ныкэргыпк’эн.
О’мрын’ана кыленин н’ытольын.
Винрэннин ы’ттъилгэтыльын.
Ы’ттъыт ныкоргыръок’энат н’авэтынвэты.
Тын’эск’ын инъэлкыи’.
Амыргынан н’эвыск’этти пэлятгьат.
пыгпыг гэнатыёлен иикитэ.
Эмкиткит инэгтэтгъи, ымы чакайытъоля.
Ръылинин так’аманъёлгын ралкогты.
эн’эвыск’эттумгэ лымн’э к’амэтваа’т: ыргин тэйн’эт нынук’ин чама киткит эръуэ’т.
Ынпын’эв иквъи:
Гытэквъи.
Навэтынва румкэвнин к’эмэн’ы.
Ынпын’эв иквъи:
Виин ы’лё вама, кита рай мыйъоа’н гымнин тумгык’эй —ы’ттъык’эй.
Мэчынкы тылгэтан’кырвэнток.
Ээй.
тайкыё, к’инэйылги.
О’мрын’ана йылнин тэлет рытрэн.
Н’ытоэ’ чоттагнэты, ян’агчеэ’.
эквэвнинэт мэмылытьолтэ чама мытк’ыт - энатыёнэн эмыгэк’эй.
Н’авэтын рылгьэ, эвын ынпын’эв гакэргыплен.
Ивнин:
Энмэч кэргыпэ?
Ии.
Энмэч мылеркын.
О’мрын’а эк’ылпэ кэргыпгъэ, чеэкэй чоттагнэты н’ытоа’т.
О’мрын’ана эмтэйпынэн эмыгэк’эй.
Чеэкэй нылек’инэт о’рэнмырагты.
Ынпын’эв кэн’унэн’эльын.
Энмыракэн, энмыгэн’кэн вэрэян мэчниквык’ин о’раваамэты.
Вириэ’т рывинрывылгэ.
Эймэквъэт ярак’аеты.
Епэчгин эргыръокыльэн.
Ымы н’аргын тан’аляйвыльыткынка.
Рыпкирэннин ярак.
Ынпын’эвэ рывэнтэннин тытыл, ы’ттъык’эй ръэлянтоск’ычатгъэ.
О’мрын’ана рывиривнин ынкъам йылнин эмыгэк’эй н’авэтынвэты.
Амкоргава иквъи:
Рэнолгык патваск’ыткынык рытрилнинэт тэкичгыт.
мытрилынэт.
’ак’а ымы мытк’ыт!
Рэк’улымн’э, виин к’эйык’ын тырээкэльэты.
Рэлкук’эй амротвак, лен’ытэк’, к’эвъяёэ’.
Итык рын’вэвыльын мытк’ымыт варкын рэлку.
Евъев, мынрэск’ивмык.
Янот ынпын’эв рэек’иквъи, ээкэтгъи.
Ивнин О’мрын’а:
Вынэ, гаятъёченайгыт, к’ырэск’икви.
Ныппылюк’ин ёрок’ай: н’эранчьовыргыльын, лыгэн рычикумил мэйн’эльык’эй.
Ыннэн ээк.
Рэлкучыкун гэк’ытвилин, ээкэтык гак’аайпылен.
Ынпын’эв иквъи:
Нымэлк’ин, ынан ромавы рэлкун.
Вэлет игыт йык’к’эй тырагтачьаты мытк’эты.
Тырэтэн’ынынлетэвн’ын ээк - пэтле ромавы рэлкун.
К’эйвэлым эвыт рагагчавы, виин к’ыраггыгэ.
Тык’амэтвак, виин к’ырым мывиэ’к.
Итык, амгымнан вама, ванэван унмык мык’амэтваа’к, чама эмн’оля.
К’ол нитигым, нэнарагчейгым чымчаяраггы.
Виинынкы нъылён’этэгым, гэчевкы нынъэлигым чама пытляк’ ныкынъюйгым.
Энальоянва к’онпы нэйвэтигым ынкъам ванэван унмык мын’ъоа’к.
Чама, к’ол нинэнтигым, рэлку нинэныткивэтигым ы’ттьык’эй.
Гыт-ым тивыркынигыт, лыгэн пэнинэмил к’итпыльэркын.
Ынн’э ръэнут чимгъуу элгыкэ.
Ынан кытамчачго тырэеты, тыракырвэнтоа’.
Ынн’э энъатчака.
кычгэпык вагыргын.
О’мрын’а иквъи:
Эйъым мырагтыа’к.
Ан’к’ачормылгата таэ’: унмык итъылк’ыкыльин.
Чегмытъылёвыльын вытку нэргыръотыляк’эн, нак’ам нылгичьэчен’этк’ин.
Люнрэтэ итгъи ралкогты, чоттагнык тэрэн’н’ынинэт ы’ттъык’эгти.
Рэн’эннинэт ярак вальыт турмэйн’этъыттык’эгти, турынвинэвыльыт.
Плыткук, рэквэвнин муллымул ынкъам, рынрэ ынк’эн, рэск’иквъи ралкогты.
Рымнин кукэн’ы, рэлкынин
муллымул - турыпкирык, ы’ттъыт рачеэтыпавн’ыт.
Н’эвъыттъык’эй, чьачагмачы, гагръолен.
Ы’ттъык’эк’эгтинъэйн’эръук’инэт чама нылгививрэльэтк’инэт.
Н’авэтынва ейвэчунинэлгык’инэт.
Эгмин’ыкыльин О’мрын’а лыгъыттъыгырык’кэн: виврэльэтыльыт ы’ттъык’эк’эгти нэнанатвык’энат ралкогты.
Нэнанрыратк’энрэпалгытъол ы’ттъытрэтъёлго.
Ы’ттъык’эк’эгти епэчгин этлепкыльинэт, янор ныкулюмкэтк’инэт рэпалгыткынык, омчыконулвэвк’инэт, э’йн’эръук ныпаак’энат.
Н’авэтынванэнатагчечан’к’энат.
ынкъам ы’ттъыт нинэлгитэн’ынмэйн’эвк’инэт.
К’ымэлынанТын’эск’ын лыгэнк’ивъыттъыльын.
Ы’ттъыгаканъё колё нарой вык’эн, к’оныры этын йыркычимгъульын ынкъам ы’ттъэлымалё нылгык’ин.
Нылгиныгйик’инэт ы’ттъыт.
Пэнрыткольытрэк’окагты киткит нынэрымъэйн’эк’инэт: пыск’унъивк’учик, эвырнывэлвавк’энат, тэгъентилык ныпаак’энат.
Танлымынк’о лейвыкгэныгъюлевлинэт.
Ыныкит нинъэлкык’ин, виин нинунпык’инэт туквэк, ытлёнкытчынъёма.
Ынкы нырылгалытвак’энат, атымн’ъайн’аръокыльэнат.
Тыляма, ванэван нъивк’учийвынинэт ымы ванэван нытачайвэвынэнат.
К’ымэлынан, кытчынъёма, ванэван ныпэгчин’этын.
Мэмылёк, тинэн’н’ыплыткук, нын’элк’ивк’ин, ытръэчнэнантавк’энат.
Чинит нъэмэтк’ин этын: чинит ы’ттъыт нылек’инэт.
Ымы ёо’тыляк нылгиныгйивк’инэт: чинит ярак ныныпкирэтк’ин этын.
Эмтэн’ынмэйн’эвэ, ы’ттъыт ынкъам к’ынур нэнэнэт.
Кытчьачан’атык, О’мрын’ана мулле нэнатапан’к’энат, нак’ам мэмылмоллыт мытк’ыльыт, к’ымэл-ым ы’ттъыт колё гынкыльыт.
О’мрын’а, тумгытум ан’к’айпы ляйвыма, пэнин ван’элтатыльын.
Рывиривнинэт нэлгыт.
Вылгыналгыт, к’этын’окэн к’оранматкэн, энмэч гэнйитъэвлинэт, рылгэ тантэнмыгнэнат.
Торымгоэ’ энотлятык, чама ран’пат рилючьэтэ нинэнтык’ин.
Нэнанотлык’эн иръын.
Энотлянма, пэнин к’алялвынвэтгавыльын.
Эвлытъылёвмэч нэмъэм Кэк’иск’укин ак’к’ы рэгынникэты.
Торэргавма йъончан’каавык, льук Кан’эск’онк’ачкэн ууйъэтыльын йъыйык’ - к’эйн’ун рэмкын ынръам у’рэн’энри рэнъэлгъэ лейвык.
Уваляйпы гитэк нывытрэтк’ин н’ытэтыльын ан’к’ы, мик’кри-к’унк’эвъяча о’рагырголягты нинэнууйъэвк’ин н’ытэт.
Ынкъам рачымчыт накватчак’энат.
О’мрын’ана лыги нинэлгык’ин, ынк’эната мыгонэн тэйкык турыльын иръын, мыркучьын.
Ван’эма, чиниткин к’элелвын вэтгавтомго нинэлгык’ин.
Увэлен орайгынлетвак, пууръу Кэк’иск’укин ан’к’ы нынтэтк’ин.
Ынръам кытын’эръок, Увэлекин ан’к’ы нынтэтк’ин, пууръу кэн’иск’ульыто’р-Увалягты нылк’ытк’инэт.
Ынкъам ымыльо гаплявынральыленат н’алгыл.
Кэк’иск’укин акн’к’ы мыггынникыльын, ымы ёо эйык’ынлильэткыльин т-Увэлекинэн’э.
Н’ытэтык, увэлельыт ныкопрагтьпк’энат: нылгэкопрамэмылёльатк’энат Кэк’иск’ук.
К’утти, гыннэкоянвыт, нумк’ук’инэт.
Кэк’иск’ун чит гэнымлин: эмкыкыльинэт лыгэрак’агтэ.
К’утти ивтыл нымытванвыльыт, к’утти - Льораннаткынык.
Льурэннэн вальын лын’кыткынык, о’рэнмын’к’ач.
Увэлельыт, эвэнэгтыльыт Кан’эск’огты, гаплявынральыленат ынкъам эк’ылк’ылкэ н’алгылегты нылейвык’инэт.
Пууръу увэлельыт, ыныкит йитив ныпкирк’ин кынтагты.
К’этын’ок, тэгрыткук, тургич пкирык, ныйитивук’инэт увэлельыт.
Колё майн’ыръавин’ын нынмык’эн.
Ыннэн ръаквыпы етыльыт, чымченымык вальыт, таагмэч нынк’эвивк’инэт: этлы мэн’ин ы’нынвэннэвын.
Ынкъам э’птэ Увалягты колё рэмкыльын ныпкэтчак’эн.
Тан’ымыльо пкитльэт нынк’эвивк’инэт.
Читынн’ин вальын тэленъепкин вагыргын.
Ръэвук, нулювк’инэт ойымпак’ыт, эвлытъылёвкэн йытоолк’ылтэ.
Ынръам йитив нынымн’ивк’ин.
Мн’эма, нэмэ колё рэмкыльын ныпкирк’ин гамганымгыпы.
Тэлвэ айвалгыпы ныпкэтчак’энат.
Колё амалван’вальын о’равэтльан ныпкэтчак’эн.
Нэмэлымн’э рэмкын амалван’ нывэтгавк’эн: гэмгэнымнымыгйит.
Ойымпак’ыт, йытон’н’ок, нымн’ылятк’энат гамганымнымэты.
Нуу’к’эльыт ымы ныпкэтчак’энат.
Мын’ик гырапчальылк’ылтэ.
Чит нэмык’эй нуук’эльыт эмйитивульыт.
Нэмык’эй нымн’ик’инэт.
Ынкъам увэлельыт, к’элюк’ чымче вальыт, ымы нымн’иск’ивк’инэт.
Ымыльоргэн гатваленат мын’игрэпыт.
Ымы льурэльыт эвын талян’кы эмръэвульыт.
Ынкъам чит рэмкын, эвын лыгэн алгол, чит эмлейвыльын.
Нэмэлым инчьэвильыт, агновык, к’атвыткон’н’ок,нымн’ылятк’энат, ванэван чит нъэк’эчитвылгынэт.
Ынкъампытк’ылым энальоянвыт мыгтумгыльыт.
Ыныкит чавчывата нынэймэвк’ин н’элвыл ан’к’агты, ымынуук’эльыт нычавчывантаръок’энат.
Чавчывагты нынльэтэтк’интэн’имыръэнут, к’ымэл ыргынан нэмык’эй нытиръылк’ылн’ык’инэт.
Ынкъам чавчыват, тымык мэйн’ыгынник, ванэван ук’элюы’нылгынэт.
Ан’к’альа нынк’эвивк’инэт итгылгэ, имъутэ чамапагтылгылк’ыля: вивтэ.
Нак’ам йитивин колё нэвлык’энайн’ыт вивтыт, вэвтийн’ыт нувк’энайн’ыт.
Вивтыт чама анэлго нытэйкык’инэт.
’к’эрэкыльинэт въанаа’нэлго лын’ык.
Чамачемыянвэпы вэвтэпы нытэйкык’инэт вэгыткунэн’эт: чоттагын вэгыткук, ы’лытвэтык.
Ан’к’альыт нытумгыльэтк’инэт чавчывак рээн.
К’ымэлыргынан ан’к’альыт, тумгыльэтыльыт майн’ычавчывакрээн, колё нэмык’эй нынк’эвивк’инэт чаманытэвиръылк’ылн’ык’инэт вылгынал- га.
Амалван’ вальыт вылгыпанрат, плекылк’ылти, нынъянръавк’энат пыкэрыкво ятыльэты.
’эвыск’этти, чавчывантальыт, рык’эвивык, колё ныкоргавк’энат.
Ынкъам ан’к’ы гилетык, анк’эвъыттъыянвыт ан’к’альытнычавчывантак’энат айгыск’ычавчывагты.
Ынкъам к’ол нитк’ин Тын’эск’ынэ’птэ ныкырвэнток’эн.
Колё имырэк’э нытинэн’н’ык’ин,к’ымэл ынан колё нык’эвк’ин чама нык’аанматк’эн.
Ынръам эйгыск’ын орагэлытвак, о’р-Увалягты чавчыватнык’эвиичик’инэт.
Авынральэты нынльэтэтк’инэт кэтлык’ылтэ, плекылк’ылти.
Ытри пууръу нынк’эвивк’инэт кымгыта, ниилк’инэтпыгпыгыт - мытк’ыёчгыт.
Рэмкын чит тэленъеп пууръыткучитэгэтэн’ычьэтлин нымытвак.
Тэленъеп чит нын’эвтумгэтк’инэт.
Агмэн’ыкэянвытнын’эвтумгыльук’инэт к’улинутэк эмчинъюргэ: люрэк’ н‘энкунанъыгтон кымин’ын.
Нэвтумгэтык, чама нытэтумгын’к’инэт.
ныкит эгмин’ыкыльин нын’эвтумгэтк’ин мыгкымэн’ыянвык,н’эвтумгин кымин’ыт, эмэлкэ, ынык кымин’у нынъэлк’инэт.
К’эйвэ н’эвтумгын’эвъэн, алымы мыгкымин’этыльын, люн’кымин’этэ гитлин н’автомгыы’вак’очгыпы, вэнлыги н’эвыск’этэ
лыгитэн’у нинэлгык’ин н’эвтумгъывэк’уч.
Ейвэчу нинэлгык’ин, мин’кри-к’ун к’лявыл эн’инк’эйкыльин, ымы н’эвтумгэ тэн’у нинэлгык’ин.
Лыгэн пкитльэн нэнэнэрык лыгивэймэну нылгык’ин.
Турыпкирык, ванэван нъыттъымиглитын: н’эвтумгынэнэнэрык нырэн’этк’инэт, ныквутк’инэт ынинэт ы’ттъыт.
н’эвтумгьывэк’учик к’ача.
К’эйвэлым эк’у рэлгыгнин, рэйылк’эты н’эвтумгьывэк’учик рээн, ейвэче ченэтъывак’очегты, анананакыьэты чама эмчинъюргэ: люрэк’ н’автомгэпы ратомгаты кымин’ын.
К’эйгипэ: к’утти ныгмин’этк’инэт н’автомгьывак’очгыпы.
Ыныкит кымин’ынн’эк, пытк’ылымн’э нытумгэвк’инэт.
’эвтумгэтыльэ нынвэтгаатк’энат чиниткинэт нэнэнэт.
Вэты тэн’у лын’ыйгут нынтык’ин н’эвтумгытлыгын.
Кымин’ыт нивк’инэт.
Ынк’эн тургин ытлыгын, вэты антыяатка.
Эчвэра ныгыттэптури, ытлыгымил к’ыгйипыркыниткы.
Э’тки н’ан, яйвачгыргын ымы гитэк.
Пкитльэн, пычемытъэт, вэймэну к’ылгыркыниткы.
Ынкъам , тури ляйвын’н’ок, у’рэн’энрилы гавынральа к’ытваркынэтык.
А’тавлыгэн,эмчинъюргэвэ, рэн’эвтумгэнн’ыи’.
Эвыт-ым нэнэнэт нывалёмк’энат.
Ымы н‘эвъэнти, э’нк’этыльыт кивык рэмкыльык к’ача, ывэк’учитэ нынвэтгаватк’энат.
К’элюк’-ым, валёмыльыт ныткивк’инэт, йигычгытэгнык, рамкыльык’лявылык к’ача.
энарагты.
Вытку ээкэт вайн’ык, к’лявыл н’авыск’атэты нылк’ытк’ин, натчьатчыкэвк’эн.
Инъэ-м кыевык, ээкэтык, пэнин кынмэк ниилк’этк’ин, к’ынур тавэчвачьын’ыльын.
К’ынур н’эвыск’этык лён’ытвальын, ин’к’ун нэнэнэтэ альокэгты, мин’кри-к’ун, люрэк’, турмэйн’этыльытрапайвак’анн’ыт рамкыльэты.
Нымытвагыргын чит вэты гамгамэн’к’о гытамо гэлгылин, эвын талян’кы чит ныгыттэпк’ин рэмкын.
Тэлвэ н’автомгыльатгыргын ымы гытамо гэлгылин.
Эргатръок авынральын нырагтык’эн.
К’ынур ръэнут лён’ытвальын нытавэчвачьычк’эн.
Ыныкит рэмкыльын лымн’э нэтляк’энрамкыльытвак, этын-к’лявылнычичевк’ин: люн’эквэтэитгъи, эты, чеэкэйгатваленат.
Ванэваннымн’ылёнэнн’эвъэн.
нэтляк’энрамкыльытвак, этын-к’лявылнычичевк’ин: люн’эквэтэитгъи, эты, чеэкэйгатваленат.
Ванэваннымн’ылёнэнн’эвъэн.
К’улитгивикпууръуытлёнэ’птэнырэмкичик’ин, пыкитльэнлыгивэймэнунылгык’ин.
Авынральаэ’птэнинэпчен’ик’инн’эвъэн.
Вулк’ытвикн’эвтумгыннэмык’эйныткивыск’ивк’инэнарагты.
Инъэнырагтык’эн, нэмык’эйнытавэчвачьын’к’эн.
эгмин’ыкыльинэтынкъамэ’нк’этыльытрын’эвтумгэвэтык, ныталяйвык’энат.
Нытъарынъевын’н’ок’энат.
Нык’онлылянъайытван’н’ок’энат.
Таляйвык, нынкэтъон’атк’эна’нк’атгыргынрын’эвтумгэвык.
О’мрын’анаынк’энвагыргынлыгининэлгык’ин.
Ытлён, турмэйн’эттылельын, ытльатаганвэтгаватлен, мик’кри-к’унытлыгэгэнн’эвтумгэвлинынинытля.
Ынкъаммыгтумгыльугатваленат.
Амынанвама, а’тчаматомгэты, ынк’энатнэнакэтъок’энат.
Ытръэчытлён, эмигыпэчама, ынк’энн’автомгыльатгыргынвэтыэкэвкугэлгылин.
К’ымэл-ым, эты, ынк’энатаытлёнлывавыркынкымин’этык?
ЫнкъамО’мрын’агъэнк’этлинрэнн’эвтумгэвн’ык.
К’aк’a, лыгэнгымн’ыркылк’авэгымы’вэк’учик, агмэн’аткэмачымытк’ичирмын’этык.
Ыныкамынаны’вэк’уч—к’лявыл, к’утти, ыныкгэта, - тумгинэтк’лявылтэ.
К’ак’а, —чаманак’амнычимгъук’ин, —иа’мн’антъэнк’этыкрын’эвтумгэвык?
Люрэк’ к’олек’лявылгыпынэнэнэтнъыегтэлынэт.
Яйвачгыргынтумгытум, гапааленрэн’эвтумгэнн’ык.
- Чама, эты, чинитнъэнк’этк’ин: рэн’эвтумгэнн’ыльу, нъытъивыльэтын.
К’aк’a, агмэн’аткэмачы, пыск’унрэн’эвтумгэнн’ыльынтывичыръуэ’н.
К’элюк’- , эты, тынгэргэвын.
А’мыняйвачгыргын!
Ымык’ырымнынкэтъон’аннэнгымнина’нк’атгыргын.
А’мыннытэн’к’ингымнины’вэк’уч!
н’эвъыттъык’эгтиганрылпырленат.
Элекин, омавкэнйытоотн’эвъыттъык’эгтинынъегтэлевк’инэт: ниилк’инэтванляльэты.
Тытлёмнэнчьовыргынрантон’ыльэтын’авъыттъык’аеты - н’ытоэ’.
выраплёратвака, валёмнэнпыкитчык’ивыльын.
Йымнэнкэрк’ай, плягтыэ’.
Н’ытоэ’ амкылява.
Э’лепэтгъитытлык, гитэнинпыкитльэн, эвынгамэмылёлен.
Кытгынтыраск’эквъэ, рыймэвытковнэнмимлекойн’ык’ай, амкыляван’ытоэ’ н’аргыногты, эвынтытлыкгэнэймэвлинэтмэмылтээмчемэнвы.
Эмчемэнэнат.
К’олэ’мэннинралкогты.
Рынвиленнинчьовыргычормык.
Ратвынэнк’амэквын, рырыраннэнамгынонрок.
Ратвынэнатмэмылтэ.
Нытоэ’, выяннэнаты’тгьыт, гуннинэтрэнолын’кы.
Виинтумгытуморгымэгленма, рэн’эннинэты’ттъытчамарыпаанэнат.
К’эйъыттъьпк’эгти, чоттагныкготытвальыт, нъэйн’эръук’инэт.
Н’авэтынварымъэйн’энинэт, эвыт-ым, валёмыльыт, паа’тэ’йн’эръук.
Плыткук, йъонэнтумгытум, н’аргынвальын.
Чит винрэркынин тивыльын,ивнин:
Гитэнин льолк’ылеты: лелют гэтинэтлинэт.
Рэмыннун’гъи.
Н’ирэргэри рэск’иквъэт.
О’мрын’а тэк’эмэн’гъи, ран’н’ок.
Киткит гаематленк’опалгын, ёнэн так’аманъёлгык, чама юн’эвэ э’лыткуи’.
Мачаммычеэръа юн’эвынрэтгъи раск’эвэты.
Тумгытум эвын гакэттывален.
Эк’ылпэ йымэнэнат эвиръыт, емэма к’итыт.
Рывиривнин к’эмэн’ы, рэймэвнин кынмагты.
К’oпaлгычвэткoэ’, нывылгъавк’ай, рытрилнин юн’эв к’аматкынык.
Авъеткынка нык’амэтвак’энат.
А’тчак лывавнэн вэтгавымгольын, к’ынвэр Тын’эск’ынэ чинит пынлёнэн:
Ынпын’эв амынан рагтыэ’?
Ванэван, тытумгэтын.
Ээй.
Ралкогты люнрэльигыт?
К’эйвэ.
Лен’’ытэк’ гъыёлен рэлкучыкун?
Рэнэн’у, рынлевнинэт ээкэт.
Турээкэтык, рэлкучыкун гак’аайпылен.
Ныппылюк’ин рэлкук’эй, ыныгмич вальык’ай.
Рэк’ын никвыт?
Итык рык’эвивын?
Ии.
Гакоргавлен такэчгэты.
Ээй, к‘к’ a .
Тумгытум ныюн’эвук’ин, вилмытк’ык рытутэ.
Юн’эв тэгмэчынкы нывэривк’ин.
Плыткук, к’опалгоа’т.
Тумгытум иквъи:
Виин мэчынкы, эръульымури.
Турыпкитльэн ныйигрык’ин.
Мэмылытъолтэ, ыпаттъатыльыт, тэгмэчынкы гитилинэт.
Эръуплыткук, аръапаквъат чеэтаръапалга.
Аромка нъэлгьэт ы’ттъык’эк’эгти, вальыт рэпалгыткынык.
Рэлку маллывээръыткэльын: ы’ттъык’эк’эгти, лёвыльыт, ныткэк’энат.
Виин н’авэтынва малема к’эмэн’ы, ромкавма, а’йн’аръон’н’оа’т.
Тумгынынэ ивнин н’эвъэн:
Вэчьым ралёвын’ын’оа’т?
Н’эвъэн киткит рэк’ын ивык, эвыт нывалёмк’эн.
Евъев, тыплыткон’н’оа’к.
К’онпы нэнаяак’эн ачгэргыкыльэн кэрк’ай, ымы к’ол нитк’ин рэлку кэтльан.
Йъонэнат ы’ттъык’эк’эгти.
Гак’ончечгыргынтолен: почьаткынык рытрилнинэт, чьовыргын ритлиннин, у’рэквъи, рынрэ ы’ттъьик’эк’эгти.
Пэнрынэн н’эвъыттъык’эе, йын’откон’н’онэнат ы’ттъык’эк’эгти.
Чотыквынолгык к‘ача ганрыгъёчгавлен нутэск’ын, ынкы гэгмин’этлин н’эвъыттъык’эй.
О’мрын’ана рыгъёлгычыко рытрилнинэт ы’ттъык’эк’эгти.
Ытльак’айык лёвыльыт нэмэ тагчечан’ын’н’онэнат, лёльот нэнакагмалек’энат - тэгнычиитк’инэт.
Ы’ттъык’эк’эгти нэмэ нылгэчачопыткыръок’энат.
Рэск’иквъи, кэттываэ’.
Мэмылтэ нылгык’инэт к’амэквыткынык, тылгытэгилигнинэт, иквъэт:
Нак’ам епэчгин энкиръукэ, виин к’ол мынвэнн’ын.
Тын’эск’ынэ ивнин:
Эвыр гынан.
Тылгытылельыт нычьачан’ыткэк’энат ымы нымуллывирик’инэт.
Рырыткунинэт э’мэтичгыт, тумгынынэ тапъагнэнат.
гэлгылин.
О’мрын’ана пынэткунин выквык пэкулк’эй: рирвэвнин.
Мэмылк’ай ы’ мыргыльын, этъым, кыткыткэн йытоо - т’ан’к’онаглык’ыл.
Рыранэн нанк’эпы, нывылгьав рымнин мытк’ымыт тэкичгык.
Нак’ам ныйык’ык’ин инээнн’этык.
Тумгытум кытэк’эй чычатрыэ’.
Мэлкытэ тъирэткуи’, лылепгъи, эвын гэплыткулин рывэнн’ык.
Кол нэнамгок’эн.
Ивнин инээнн’этыльын:
Ынн’ин к’ынк’итэт.
Ынан гымнан мынльэтэтын ынпын’авэты.
Вэчьым, к’ол итыркын, к’увчимгъуркын этэйн’эткэ ванвэты.
имырэк’ык.
К’aк’a, нэмэвайтырэк’ыркын.
Онтымытвальэгымринэчичевы, а’тавгытгытэавнонтымытвакамынытваркын.
Епэчгинчинитывикитмытынмигчирэвыркынэт».
ЧитО’мрын’анарэллеттаагнэнаймак’к’ай—нитчык’ин.
Тын’эск’ынплягтыэ’ ивнинтумгытум:
тырэнльэтэнн’ынярагты.
О’мрын’ана тытлёмнэн чьовыргын, а’рэнэн чоттагны’н’ач,ин’к’ун к’лявыля кавэты ныннэнин аймак’к’ай ынкъам нытрилнинян’ак рэпалгыткынык.
Н’эвъэнэымырытрилнинэттэкичгыт рык’этатынвы.
Ымырытрилнинэтмытк’ыт-чакагтэ.
Виинрынэнинэттэнуйгыт.
Ыттэмаленэнк’амэквынынкъамрынэнин.
Раск’эвэты, ратвынэнатайколтэ.
Айколятгъэ.
Энаерыльытан’к’атакэчгэты, чамаачын’ыткольын, ин’к’унавынральыннычавчывантаа’н.
Ии, ынан мэск’эйык’ын вак, епэчгин пиврэркыт чематгыргык.
Нивк’ин:
Гаймавъёченаморэ.
рэтльокымгыта, рэн’ылк’ыле.
Колё инэн’эльыт нэквэтк’инэт.
Ынръамк’утти ныпкирк’инэт.
Лыгивэймэну нылгык’инэт пкитльэт.
Ныныпкирэтк’ин амалван’ вальын пын’ыл.
Гэчевкынытван’н’ок’энат рэмкыльэтык.
Нынильуткувк’инэт ынпыначгыт,пкитльэт: нытлельэтк’инэт, чама нылымн’ылк’энат, чама нытэлен’кинэткук’инэт.
Ымыльонынк’эвивк’инэттэкичгэ.
Нэмэамыргынан гэнъэтлинэт, нымачемн’олк’энат.
О’мрын’анагэнйыркэвлин а’птыё нэлгын.
Панрат, нэлгык ыпыльыт,нэнатаак’энат.
К’онаглык’ыл увнэлгын, киткит к’эн’ульын, унмыкавылгыкыльэн - кытчьачан’анма танъяа вальын.
К’эйн’ун льоргык’ай, йъилгын, нэм-эм нычьэчен’к’ин!
Э’птыплыткук, йымэнэн гыргол.
Тумгытум нэмык’эй нымигчирэтк’ин кынмэк:нэнайпатк’энат ръарк’ак тылпъильыт мумкылти.
Тэгмэчынкы мэгчерыткома, эръэт итигъэт.
Тумгытум пынлёнэн:
Вэчьым, чама рэк’иту?
К’oo, лыгэн эвыт гынан.
Н’эвъэнэ тытлёмнэн чьовыргын,рывэнтэннин чотыпа вальын уттыченлек’эй, ымы уттэ эйпичгыльын, рэпалгытъоля йычгыгыргыльын эвыча, рывантатын уттэ ульивыльын.
Ынк’эн к’амэнаймавъёлгын.
К’ымэл-ым О’мрын’анау’рэвэ нэнанатвык’энат тэк’эмэнйыръыт.
Ченлек’эй ванэван ы’нынвэнтэтын ы’ттъэ.
К’оныры ы’ттъыт эмтэгнэвээтээвитк’икыльинэт.
Н’авэтынва гынмыеп етъан’ нинэтчык’инэт к’этоолк’ылтэ:к’эмэйыръыт, тэйн’этти - нэнаёк’энат ченлек’эгчыку тан’пэрэ, ынкъам экимэвкыльин тэк’эмэн’ык.
К’авэё Аколымайпы уттук’э м ратвык, эмчьэчен’э,нык’эвъячатк’эн.
О’мрын’ана рэймэвнин к’эмэн’ы кынмагты, ы’вэк’уч ныкэрватчотытвак’эн, гуа’тчама, нэлкытвак’эн.
Ынн’ин, элкытча,кэрвачотэты к’амэтван’н’оэ’.
Тумгынынэ ивнин:
Малякавкэгты въэнуркын?
Ынн’ин ивык, вакъоэ’.
Торъанэлёвъаныт мэйн’ычьэлюкэльыт,пик’ымлек к’итыльыт ныпэгляк’энат.
Пэтле нылгык’инэт пик’ыты’ттъыёл ынк’энат нынук’инэт.
Въэнычвиптыт галявтыма нытрилк’инэт виин к’аматкынык, роолк’ылтэ пик’уплыткук.
Нывъэнукинэт рычепъалгавкы.
ынк’энат нынук’инэт.
Въэнычвиптыт галявтыма нытрилк’инэт виин к’аматкынык, роолк’ылтэ пик’уплыткук.
Нывъэнукинэт рычепъалгавкы.
Н’эвъэн нэмэ киткит камэтваэ’.
вэк’учитэ чычаткына, авъеткынка нинэгитэк’ин.
Ейвэчу нинэлгык’ин вэнк’ачьатыльын.
К’итуплыткук, чоттагнэты рывнинэт гынульыт.
Эръэмпэи’ чиитэръэтэ, тормэмылытъоля.
Этъопэл тормэмылытъоля, ыпаттъатыльа, к’амэтваэ’ тумгытум.
Чама чеэтаръапаквъэ.
Тумгытум к’амэтвак, ы’вэк’уч э’птэтан’к’амэтваэ’, эмк’элелвынэ ныкоргавк’эн.
К’эмиплыткук, Тык’эск’ынэ ивнин:
Гыт ак’амэтвака вак, люур гым мэлгытъыльигым.
Румкэвнин к’эмэн’ы.
Айколятгъэ.
Кытэ тимлюн’этгъи.
Тумгытум кавэты атчьатгъэ о’рачьовыргэты.
Инъыгъевыльылк’ыл: пэтле, атчьатэнан’о, йылк’этгъи.
Нэвъэн э’птэ атчьатгъэ.
Нык’алялвынвэтгавк’эн.
А’мын, нэнэнэт вальо, энмэч выёльымэч нъымэйн’этынэт.
Авынк’алялвынвэтгавэты й ыл- к’этгъи.
Инъэ тумгытум чит мэрынрэ к’утыркын, н’эвъэн камаграэ’ ынкъам иквъи:
Энмэч кыеви?
Ывэк’учитэ очнэн:
Ии.
Рай тымгэтыркын, мыйъончан’каавык, люрэк’ тан’алкы варкын.
Люрэк’ рэнтэты, мэн’к’о йъоркын?
Виин тан’эвэнэн’ - мивиниркын, нак’ам айвэ колё ныпиврэк’ин.
Эмчывытыльын ёо’нчан’кааквъэ.
Н’ыток, ы’ттъыт коргыръоа’т.
Рытрилнинэт.
Ынык рээн н’ытоа’т: э’ческ’иквъэт н’аргыногты.
Н‘эвъэнэ рымнин рычеэтавынвы айвэкэн аръапан’ы.
Рывиривнинэт иръыт, чывытэннинэт.
Рывиривнинэт плекыт ынкъам памъят.
Нэмык’эй чывытэннинэт панраплякыт, лыгикултэтыльыт, памъята.
Рэльын а’тчама, рырамавнэнатмэмыляръат к’амак’айыткынык.
Аръaпaймээ’, отток’амк’айыткынык.
ын’эск’ын рэск’иквъи, эвын нылгэченрыгчатк’эн.
Эк’ылпэ к’ыръарк’атгынат ы’ттъыт, виин гым кэргымма чамачаёк’ванма.
Ынан гымнан тырэнвиривн’ын оргор, эмытъэт виин акэмавкэгты, к’ынривмивэтгынэт.
Э’ми тэнэвтыёчгын?
К’эмлытыёгын.
акэмавкэгты, к’ынривмивэтгынэт.
Э’ми тэнэвтыёчгын?
К’эмлытыёгын.
Н’эвъэн эк’ылпэ кэргыпгъэ.
Рывиривнинэт ръарк’ат, йымэтвальыт энаймэёлгык.
Н’ыток, ы’ттъыт коргыръоа’т.
Эк’ылпэ ръарк’аннэнат, тан’элгаты рытчынинэт.
Тумгытум н’ытоэ’, эк’ылпэ рывиривнин оргор, рывытвальын орвытаран’ык.
Чит н’эвъэнэ рынэркынинэт ы’ттъыт, тумгынынэ ивнин:
рытык, кырвиквъэт.
Н’эвъэнэ мэткиит нэнъарэк’энат янотьыттъыт, тэгьентилыльыт.
Ы’вэк’учитэ рынэнинэт, и’лгык йыпаннэнат: к’ыек рымумкылевнинэта а’к’ьачентаты.
Чит ричитык рыкылвэтыркынин ивтэтичгын, амгагчава, рыпэт нылганэк’эн: орвык рыкылвэннин.
Яа’рэнан’ата гунпылин оргор.
Ы’ттъилгэтгъи.
Ак’этыкэгты ратронэн тэнэвтыёчгын.
Рэквэвинэн’у яа’рэнан’, ы’ттъыт гэквэтыск’ычетлинэт.
Гэкырвивлинэт: нылгиръилемъетк’инэт.
Н’эвъэнэ нинэгитэк’ин йык’унтэттылельын.
Ы’ттъыт, рымайн’авъёттэ, нылгинэрмэк’инэт ымы аръэтынтыкыльэнат йъотыляма, пылмыёа’нма.
Алымы ымыльояанан’ мурык мытынтыркын.
Рэк’э, иа’м тылвавыркын кымин’этык?
Ейвэчу нинэлгьнк’ин авъёльыка вальын тумгытум.
Нак’ам иа’м опопы томгатыркыт эмрэвъин’э?
К’ынур вагыргын левлевэтыльын.
К’аврыткатыльын рытаалгылявнэн.
Ети?
Ии, — очнэн ынпын’эвэ.
Ынкъам ивнин:
Виин к’ырэги.
Ээй.
Рэск’иквъи.
Рымнин кукэн’ы.
Тэръэн’гъи мэмылытъоля.
Палк’ыёчгычыкогты рэрэтыткунинэт пэтывэтъыт ээккин: турвитъэннин.
Турвитъыльын ээк н’ылятын’оэ’ тан’вэтгыры.
Эк’ылпэ йыннинэтайколтэ, рывнинэтчоттагнэты.
Галгарэля н’оймаленэн нотайкоч.
Эчги плыткуи’, ынпын’эв чоттагнэты рэск’иквъи, ягынпэгчаквъэ: к’итыкултэт мэк’энтэтыльыт к’итынутэск’ык.
Тивыткуи’, рэск’иквъи ралкогты.
Ивнин н’авэтын:
Кита н’анк’о, к’эймэкви гымыкагты, мыричитгыт.
Рыкылвэннин талятьё ечьачав, к’ынур к’онайык а’рэчго, йъэгылгык йылгы ричит.
Ынн’э эгтыкэ кымэн’аттагнэты.
Мальак’анты тытлетын.
Н’эвыск’этэ очнэн:
Ии.
Ынпын’эвэ чичу нинэлгьнк’ин мэтивэтыльын:
А’мын эмэтивэткыльин, энмэч мынк’итпыльэтыркын, мынмычвынатыркын тын’агыргэты — вай налпынрымык ричитэ.
К’ырым лым игыркин тын’эльын кымин’ын к’ынэрэт - вай тъомрытлятын.
Ии, вай к’ывалёмгэ!
Ии, - очнэн О’мрын’ана.
Ынн’э ръэнут лыги элгыкэ, лыгэн к’ынут пэнинэйгыт к’ык’итпыльэтыркын нымытвак.
А’тавлыгэн гынин тумгытум ванэван нын’ирэск’ивын.
Эмрэк’ун алыматка варкын гыныкы ейвэче.
Ыныкит акымэн’ыкэмачо нэнъылгыгыт, айвэн’н’оонъяп н’ирэк’эв н’эвъэн нъырэннин.
Н’эвыск’эт лыгэн ночыткок’эн ынпын’авэты.
к’элюк’-ым мин’кри, эты эвын вагыргын к’олнитк’ин нылевлевэтк’ин, к’ынур эк’инэтыльын тагнымытвальэты.
Таам, виин ынкэмил, - ынпын’эвэ ивнин, - мынпаа ынкэмил а’к’авэтгавык, а’авэтгавык вагыргэты, люрэк’ ынан ейвэчу нэрэтчымык.
Рытучгуратвынэнат челгыпэральыт турмытк’ыт, мэмылмытк’ыт.
Чама рыръэлеврилк’ыт к’орэн гэтэн’вэривэтлинэт ымы гатанъямгатвыленат- эмкиткит аръокватгъат.
Рывиривнинэтититыльытэръэттормэмылытъолен.
Ынпын’эв, арынныкэта, нылвавк’эн куульэк’итук.
Иквъи:
А’мын, к’ытлыги, рытын - мургин егтэл, э’тки вай арынныка лыгэн чанывъэгты вальын.
Аръапаймэнэн ыпаттъыльа аръапата.
Чимычвиткунинэт мэмылытъолтэ, алвавкэгты рэлюк, рэймэвнинэт.
Ынпын’эв раръапалгав эръуи’.
эръуи’.
Плыткук, н’авэтынва румкэвнинэт гынульыттэйн’этти.
Ынпын’эвэ ивнин:
Виин гыт игыт ынн’э аван’эка ымы атарытрын’ка.
Ынн’э ръэнут энтитгытэткэ.
Пыск’унэче к’ытымн’этвагэ.
Энмэч виин рачымчепы к’ылейвыткуги.
Рачыко чама унмык атвальатка, мыгнанаянвыт, люрэк’, ван’элтатыркыт, к’ывинрэтыркынэт чама, к’ол к’итыркын, к’ыкынъюркын.
Ии, - очнэн н’авэтынва.
Гыым мырагтыа’к.
Ынан, к’ол тыритыркын, тырэетыркын.
Ынан аван’элтатка вак, к’ол к’итыркын, к’энаёпатыркын.
Э’тки вай тырулевык.
Чама эмнолтомгылк’ылтэ к’ырэркынэт: рытрыттэ, вэлет мытимлюн’этыркын.
Ынан гынан чинит к’ынкавравыркынат рытрииръыт.
Люрэк’ а’к’арытрээръыльэты:
а’тавлыгэн нылпынрэгым, ван’эма, гагчавмачы, нылпъик’инэт.
А’мын лым рыйылгэвк’эвыт ынкъам ынк’эната ванэван мылпынрыткок рытрииръэ.
Вэлет мырвыткоркынат.
Ии, - н’авэтынва нэноск’эн.
Ынпын’эв пынитгъи, йымнэн кэркэр.
Ымы н’авэтын тэнмаквъэ н’ытонвы.
Иквъи:
Эйъым гым виин мылымн’энаа’к гынык рээн.
Айвэ ивинильын гамэмылёлен, гачымъелен.
Рай аймак’к’ай мэмылен, эмыгэчыкуёта, гынык рээн мынъяалявын.
Чама мыкырвэнтоа’к.
Вынэ пычамгымнан вальэгым, йъарат нымкык’ин.
Н’эвыск’этэ ивнин:
Мачынан.
К’эйн’ун виин к’эйык’ын орын’эны раёа’ты, апагчен’кэгты,виин к’эйык’ын гэмытк’э к’ытвагэ.
Ээй, - ынпын’эв иквъи, - эвыт-ым.
Эйъым, ы’лгинъыльигым, мынлеркын.
Н‘авэтынва эмтэйпынэн эмыгы, нак’ам ынпын’эв о’тчой, энмырак нынымытвак’эн.
Кэн’унэн’эльын ынпын’эв мэрынрэ нычейвыткук’ин, пан’ъэвн’ыточьата.
Нымэлмэлетк’ин’ айъыткынка, киткит мачын’эны ныйъок’эн.
Энмыран читтэленъеп эквыткынык вальын, ымы энмыгэн’ата вальын пилгык’эй.
Эмк’ынэйгынлиръук, ыматык ан’к’ы, пытк’ы мэйн’этык эйычгин, ынк’эн пилгык’эй ынръам ныпыльыльатын’ок’эн ан’к’ан’к’ачайпы о’ракынман’к’агты —а’к’аймы нынъэлк’ин аймынвываамэты.
Ынкъам , ыматык, наймык’энат К’аа’ровты.
ныпыльыльатын’ок’эн ан’к’ан’к’ачайпы о’ракынман’к’агты —а’к’аймы нынъэлк’ин аймынвываамэты.
Ынкъам , ыматык, наймык’энат К’аа’ровты.
Тапк’арак кынман’к’ан’к’ач гэнутэргылин онмыёчгын мимливукин.
Ынкэкинэт гыточгыт майн’ывыква гаквытрытленат аръыръаткэггы, аквараткэгты.
Ыматык, нотаск’ычыкойпы ныттэтк’ин мимыл, ныйыркычачак’эн, вэнлыги увиктанъяан’ вальын, кичу лын’э мимыл, ратъё аймынгываамгыпы.
Чама ыяамаратыльык ваамэты аймык тан’ын’, чымчан’ вальын, ынкъам ынкыри наймык’энат.
Ынк’эн - К’ээ’рун.
Ынпын’эвэ рывэнтэннин тытыл яракэн, н’эвыск’эт ачыгнэн ранвы.
Ы’ттъык’эй нытвак’эн чоттагнык.
Этъым, к’онпы ныквотытвак’эн ыннэнлен’кы, рыпэт вакан’ын ганонмавлен: нутэск’ык - рыгъёлгын.
Н’авэтын рэк, гакоргавлен.
Нинэмэчкынъэйн’эк’ин торльоё н’эвыск’эт, рэльын.
Ынпын’эвэрытавнэн рывэтгавылгав:
Вынэ к’ыкынъэйн’эркын, энмэч вай акоргавка айватыльэты.
Пааэ’ кынъэйн’эк, рылгъэ рыгьёлгычыкогты.
Навэтынва ивнин О’мрын’а:
Кытэ мынрэмык.
К’омаквэ, мэрынрэ тылек гымык рээн, к’эвъян’н’оэ’.
Ии, - очнэн О’мрын’ана.
Рээ’т ралкогты.
Ыннэн ээк’к’эй , лыгэн авайн’ыкымэч, нынлетк’ин.
Рэск’ивинэн’у, н’авэтынва рымэйн’эвнин ээк.
Рымэйн’эвык ээк’к’эй, малкоргавыльын рэлкун н’авэтынвэты.
Ынпын’эвэ рынлевнин н’ирэк’эв ээк - рэлкун к’эргыръоэ’.
О’мрын’а кытэ вакъотваэ’, йытыквылгыэ’, ынк’оры ивнин ынпын’эв:
Вынэ мырагтыа’к, э’ми, кан’эск’онтальын, люрэк’, к’ырым ныткивын н’энку.
Епэчгин этэрэн’н’ыкыльигым.
Нак’ам к’опалгын, рэн’ылк’ыл, гынмыл нык’этытвак’эн.
Чама рай, э’ми, ээк вайн’ыэ’.
Р игэвы рэлкун, чама ы’ттъык’эк’эгти гэллеплинэт: э’ми, лывэкатгьат, рэк’итывъин’ыт.
Н’эвъыттъык’эй, льалягмачы, ныгръок’эн: ы’ ттъык’эк’эгти к’ивъетэ нъэйн’эръук’инэт.
Нак’ам гымыгтумгэ чит рыкэгытрэвыркынинэт ымыльо - тан’ыргыльык’aгтэ, гыто тылгынэт.
к’ымэлыргынан рэлку чама нинэнтигым, нэнанатвэгым э’йн’эръульыт, малтэрн’ыльыт к’ивъетэ.
тылгынэт.
к’ымэлыргынан рэлку чама нинэнтигым, нэнанатвэгым э’йн’эръульыт, малтэрн’ыльыт к’ивъетэ.
ынн’ин тиквыт, виин мэчынкы, к’ырым лым рэк’ын миквыт.
Ынн’ин |к’ыяагын ечьачав кымэн’аттагнэты.
Вэтъым ынн’э эгтыкэ!
Ынан эвыт рытэнма нъэлык, вытку, эты, аляръогты, эвыт рилек’ ратъылын’о, гынанлыги, кымэн’атгыргын йъок, тумгытум к’иквын, ин’к’ун нэнагтыа’н.
Н’эвыск’этэ ивнин:
Ии, к’оныры гыттанляйвы, к’ыкырвэнторкын.
Ынпын’эвэ ратвынэн эмэйн’ыкыльин рэпалгытъолк’ай – к’амэквык’ай, рырыраннэн.
О’мрын’ана ралянтаннэн эмыгйыръын.
Мэмылаймак’к’ай тэгмэчынкы кытвыл ваэ’к’амэквыткынык.
нпын’эв иквъи:
пэлк’этык,яйвачгыргын, рэтэвиминн’ыэ’.
Чамъам ранымытваа’, к’элюк’к’лявыл.
Ыкээн н’эвыск’этти, ынпэвыльыт, яйвачгыргыт».
Авынк’алялвын -вэтгавэты, ярак пкиргъи, гэмо лыгнин тылян ярагты.
Чоттагнэты рэи’, тивыткуи’.
Ы’ттъык’эк’эгтинъэйн’эръук’инэтк’ивъетэ н’эвъыттъык’эйык ваалыко.
Ратвынэнат ралкогты.
Рырыраннэн пэтыналгык’ай, ынкаткынык рытрилнинэт.
Омавык,э’йн’эръук паагъат, нытлепыткук’нэт.
Тъынин ыпан’ыок’к’аматкынык.
Ы’ттъык’ак’аеты рэймэвнин ук’к’э м .
Мооа’т эвиик.
Н’авэтынва тэнн’у нинэлгык’инэт к’утти, лывавыльыт аръапавык.
Ынан нинэнмэк’инэт ыргинэт и’н’ыт ук’эмэчыку нэлвэвиритк’инэт, натчьэляк’энат, ыпата нэпъэратк’энат.
Ырги- нэтнанк’ыт тылекувлюкэтэнитк’инэтэмъэнк’эвэ.
Нинэтрилк’инэт налгык’айыткынык.
Гынульын ыпан’ы чоттагнэты рывнин н’авъыттъык’аеты.
нэтнанк’ыт тылекувлюкэтэнитк’инэтэмъэнк’эвэ.
Нинэтрилк’инэт налгык’айыткынык.
Гынульын ыпан’ы чоттагнэты рывнин н’авъыттъык’аеты.
Эмлытыёнэн кукэн’ы, рымнин ээкэгйит.
Чоттагнэты аръалк’ылн’ытаэ’, рэквэвнинэт мэмылытъолтэ.
Пыгпыгчыко нытвак’энат ыпаттъылк’ылтэ.
Янор йытонэн талякэн рыпэн’ы, выквэн, ынк’ъом кыпчытконэн пыгпыг: рэлкымич мыкэльыт рэквэвнинэт ыпаттъылк’ылтэ.
Рэи’ ралкогты.
Виин мимыл гылянма, выквык пынэнин пэкул, йъонэн рэн’ылк’ыл.
Нымэйын’к’ин кымгытчывэпыт, тайкыё к’этын’окэн рэтльойпы, к’имытк’ыльын.
иткит гапагчачален.
Гэлгылин, тан’ычвэткон’ гэнъэтлин, ытлён ляйвыткома.
Пэкул нирвык’ин, ынкъам к’опалгын чывиткук нутгылтэтк’ин.
Рэн’ылк’ыле йыръэннин мэйн’ук’к’эм.
Плыткук, виин рынэнин ян’агты алгыкэгты.
Ян’атытлычормык рытрилнин,пляймэты.
Рэск’иквъи, эвын мимыл, рытгылявъё, ныпгыпгэтк’ин.
Рэлкынинэт эплытылгыкыльинэт тэкичгыт.
Э’ми, кан’эск’онтальыт епэчгин эеткыльинэт.
Плыткуи’: рыетъан’авнэнат ымыльо, амыгто рытчынинэт.
Эвын нывулк’ытвик’ин.
Чит йытонэн рытрыт.
нъыттъынтавк’эн.
Гомавлен н’аргынэн’ мачын’эны ныйъок’эн.
элмэлык мытк’ыталяльын мэлк’энтэтыльын.
О’мрын’а читк’улигйит к’ытыркын, пэлк’ынтэтгъи.
К’ытгъи ан’к’ан’к’ачагты,к’олегты.
Эквыек’аеквэткынгыпы о’ран’к’агтын’инк’эгтиныралечетк’энатк’анраткынык.
Эймэквъи ралечетыльэты.
ымин’ыт галгомръоленат: къэлит нимтик’инэт.
’утти-ым гэлымгытвылинэт: левтыт омома нык’эвъячатк’энат.
Ралельыт ныйык’унтэтк’инэт, тэлвэ к’эйымгут, вальыт ралечетынвык, нырмагтык’энат.
Галяк ынк’энат, амкоргавык,нык’улильыръук’инэт.
Ралечетын гэлгинитъылк’эвлин.
Ралечеттыляма нывивтэтк’инэт, к’ынур орвыкэн, к’энрэт вивтэтичгык’эе.
’энрэт, вэвтатъёт, нылгинитъык’инэт, онмыёлгык аквакыльэнат — лымн’э виин рымагтэты ныралек’энат.
нырмагтык’энат.
Галяк ынк’энат, амкоргавык,нык’улильыръук’инэт.
Ралечетын гэлгинитъылк’эвлин.
Ралечеттыляма нывивтэтк’инэт, к’ынур орвыкэн, к’энрэт вивтэтичгык’эе.
’энрэт, вэвтатъёт, нылгинитъык’инэт, онмыёлгык аквакыльэнат — лымн’э виин рымагтэты ныралек’энат.
К’утти — янра н’ирэргэри: тумгык’эй, мык’ын’ вальын,нинъэмэтк’ин.
Мэйн’ычьык’эй ныпытк’ывйик’ин ик’уптылекек’аеквэк, тыттэтвиритык.
К’итъылык кылгыпэтык нылвавк’эн.
к’оныры гантаткынавленаттантэёлгыт н’алгылегты тыттэтвиритыльэ, ынкъам тэнтик эвыр нитъунтэтк’ин.
Эчги ныровтык’эн,ныпкэрын’ок’эн тумык, нитъунтэтк’ин.
Нэмэ ныралек’эн яалегты,а’матъё нинэк’эвик’ин ынык рээн.
Нак’ам а’матъё эмпэкыльин,йъэлыги нэнантавк’эн э’мэтыткульын, лывавыльын тыттэтык.
’ол итык, ыныкит ралек, нэнанатчатк’эн к’анраткынык вальын.
Нылк’утк’ин, нэмэ нэнанвакъовк’эн, нэмэ ныттэтвирик’ин.
О’мрын’а гэтлепъивэтлин.
Ейвэчу гэтчылин лывавыльын тыттэтык ек’аеквэк.
Нак’ам эймэвык нын’ыркылятк’эн.
Иичгэ нывакъотвак’эн ынпыначгын ынкъам нъанэлёк’эн.
нык варкын чен’ыл, н’ыронгыткальын, имтилгыльын.
Ынк’энынин въаныёчгын чама вакъоск’ыёлгын.
Ынн’ин вальыт ченлет - вакъоск’ыёлгыт ныяак’энат ынпыначга, тымн’этвама н’аргын.
Тэленъеп ынпэвыльыт, кымэн’ыянвыт, ярак тымн’этватанынъэлк’инэт.
Нытэйкык’инэт етэввэвтэпы гытыльык’агтэ, рээтэтэ вальыт а’нэлгыт, льэлен’кы яаёлк’ылтэ а’нэлёк, аа’нык’агтэ-ым - ван’к’ытгыпы.
Ынк’энат, пытляк’ы’лё, гичивинэн’унылгык’инэт.
Вулк’ытвик-ым ээчгэпы ныгитэк’инэтытлывъёк’агтэ, увичвэтыльыт.
Люур к’улильэтгъэт яран’к’ачайпы:
Ныгаймавк’энат, рыпэт гэмо нылгык’ин волк’ытвэгыргын.
алёмка итыльыт нытанайылгын’к’энат:
Таам, вулк’ытвии’, к’ырагтытык, к’ымэл-ым ан’к’акальата,ыннэнлылельэ, напрайъонтык.
Н’ик’инк’эе лыги ан’к’акалы ыннэнлылельын, йыкыргын вэлётагнэты вальын.
К’элюк’ ынк’эн к’онпы ныяак’эн тинэнъэк’элин’н’ык а’нк’альэты рагтык.
а’нк’альэты рагтык.
Ыныкит нывалёмк’эн ан’к’акалы, ралечетыльыт амманан’ ярагъет, амкылява нырагтык’энат.
Нэмык’эй н’инк’эй о’раярагты тыттэтгъи, нак’ам к’ырым нымпээ’н а’матъёк’анраткынык.
Ынпыначгын ымы к’утгъи, эмтэйпынэн вакъоск’ыёлгын.
Тэн’илгэвиръыльын мэрынрэ нылек’ин о’раярагты.
Н’эвъэнйыръын ымы мэрынрэ нылек’ин о’раярагты.
Тыляма, егэ нинэк’эплюк’инэт кытъылк’агтэ.
Чама ныпалёмтэлк’эн ы’ттъынтавыльэты.
Тыттэтгъи тапк’аткынэты, нытлепк’ин о’ра-Кан’эск’огты.
Гэвулк’ытвилин, эвытрыкыльин тылян кан’эск’он’к’ачкэн, амынан ууйъын нывытрэтк’ин.
Ръэвэвнин кэргыргын, ак’эвъякэгты вилют.
Кытэ вэтчаэ’ тытлык ы’ттъыёча.
Тэк’эмэн’ыльыт рачымчыт ныпэгляк’энат чоттагнык.
Кытыйга нэнанпагьёвк’энат ээк’к’эгти чоттагныкэн.
Виилвиилти чоттагнык вальэн, ляйвыма ынкы, нытомгатк’энат лымынкы: рэнмык, рэск’ык.
Нэнатан’валёмк’энат н’эвыск’этти, ы’ттъынтавыльыт чоттагнык.
K’aк’a, ытлён-ым тырэк’ык?
Тытлёмнэн чьовыргын, рэи’ ралкогты.
Эвын ы’ттъык’эк’эгти гэвирилинэт айколк’айгыпы, амманан’ нылейвык’инэт: кутти нырэттэнн’ык’инэт ръэмпатъё к’аматкынэты, вальэты ээкэк к’ача, к’уллек’эй-ым нъэйн’эк’ин чьовыргык рыягнавкы, к’ынур нэнарайъон’к’эн ытля, вальын чоттагнык.
рыгьёлгык.
Н’эвыск’этэ рытрилнинэт ы’ттъык’эк’эгти ваагэн’эты.
Гэгытъэвлинэт: лёвык, рыпэт нынымлилгэвк’инэт чьоткынтэ н’эвъыттъык’эйин.
Н’эвъыттъык’эе нинэнмылюк’инэт лёвыльыт.
О’мрын’а эмк’элелвынэ нывэтгавк’эн.
Ымы гым кымин’этыльу, ынн’ин тъакынлыватыркын.
Ынк’ъом к’утыск’ычетгъи.
Рэи’ ян’агты, кэгтэгилин’этэ пиринин муллытъул, вальын рэпалгыткынык, ратвынэн ралкогты.
Рымнин кукэн’ы, инээрнин мимыл тинтинэ.
Тылгымич тинтин, кукэчыку ёнэн муллытъул.
Гыленмич, моллыпат рыгырголявнэн кукилгык аканраткэгты.
ръэнчинэн’этэ нинэнилюк’ин ититыльын муллымул, ынк’ъом, рывиривнин тэгмэчынкы пыгыпгын’н’ольын.
моллыпат рыгырголявнэн кукилгык аканраткэгты.
ръэнчинэн’этэ нинэнилюк’ин ититыльын муллымул, ынк’ъом, рывиривнин тэгмэчынкы пыгыпгын’н’ольын.
Гавэтъыкыкватленат ээкэт, ытлён ляйвыткома.
Рэрэннинэт палк’ыёчгычыкогты кыкватвэтъыт выквааккэн, чымк’ык нинэнэрэтк’инэт мытк’ыльыт; турвитъэ ээкэт малкоргыръольыт:эпуэ’кэ вэтгыры нынлетк’инэт.
Кынмэкин ээк эвитъыкэ гэнъэтлин, нэмык’эй витъэннин.
Вакъотвама ээкэк к’ача, нык’алялвынвэтгавк’эн, нывэнк’атк’эн к’амэтвак, чама эмн’оля.
Ратвынэнат к’эвъыттъык’эй ынкъам ы’ттъык’эк’эгти тумгу.
Лёвы- плыткок, ваачыко ы’ттъык’эк’эгти гилкымъетлинэт, элкычга нычачопыткатк’энат.
Ымы ытльак’ай-н’эвъыттык’эй нытъирэткук’ин.
Рэлку ак’очеткынка.
Ытръэч нэнавалёмк’энат ы’ттъык’эк’эгти, выентольыт.
Ы’ттъын’к’ачкэн ээк’ к’эй тъэрвъитэ киткит, ныппыльэв, нынлетк’ин.
Н’авэтын кэттываэ’: йыннин кэркэр.
Плекыт, йыгьёттэ, йымэнэнат оттэнаймыёлгык.
Рывиривнин пэтыналгык’ай, ынан айколё лынъё, эмиче вама тумгытум.
Лён’к’амэтвата атчьатгьэ.
Гэмо лыгнин - йылк’этгъи.
Рэты льунин ынин тумгытум, нъэлыльын к’улин’эвыск’этык.
Янра нынымытвак’энат: ытлён гапэлялен.
Рэты нытэрн’атк’эн э’э’тэ.
Кыеквъи — нытэрн’атк’эн.
Мэрэгтываэ’ рылгэ, гак’эвъян’н’олен иниргин’китэ.
Люур валёмнэн ы’ттъынтавыльын, рай магляльын эймэвыск’иквъи, валёмнэн онпыё яа’рэнан’ата оргор.
Эк’ылпэ рывиривнинэт плекыт, йымэтвальыт.
Йымнэн кэрк’ай, плягтыэ’.
Тытлёмма чьовыргын, рэск’иквъи тумгытум.
’рэквъи ынкъам иквъи:
Ети?
Ии.
Вынэ к’инэвинрэтги, рай гэмэйн’ыгынникуйгым.
Н’эвыск’эт рэмыннун’гъи.
Кэтъонэн рэтырэт: к’ытлыги ныкынтатватк’эн.
Чоттагныкэн ээк’к’эй гавайн’ылен, ратвынэн,аакайпы рынлевнин, чоттагнэты рывнин.
Эк’ылпэ рымнин кукэн’ы,рычеэтавынвы эръэт.
Рымэйн’эвнин агракэн ээк.
Рэлкун эргыръоэ’, малкоргавыльын пкэтльэты.
эмчемэткокойн’ык’ай, н’ытоэ’.
Эвын тытлычормэты гэнэймэвлин умк’энэлгын.
Йылнин ы’вак’очегты койн’ык’ай, эмчемэнин умк’ин к’ычалгын.
Эмчемэплыткок, гынульын тъынин о’ран’к’агты, ынк’оры койн’ык’ай йылнин н’авэтынвэты.
Э’мэтэ ратвынэн умк’энэлгын.
Н’эвъэнэ тытлёмнэн чьовыргын.
Н’ирэргэри нанатвын ралкогты, к’амэквыткынэты.
Колё омк’аналгин’ын!
Торнатвык чьачан’гыпы,к’амэквыткынык омчыко к’эвъячръоэ’ю Ы’вэк’учитэ ивнин:
К’этыкватгъэ, виин нылгыркын.
Чинит-ым нычимгъук’ин.
Титэ рырыраннэн к’амэквын, алымы малванэван нынъылинин.
К’этэв а’мын ныгынкойн’ык’эн н’эвыск’эт гэльулин тумгу.
Янот мынъыттъывъят, ынан рэск’ивык мынриннитвын нэлгын.
Мэгчерыткома рэлгы.
Ии, — очнэн н’эвъэнэ.
нэнакагмалек’энат лявтэпы чама вэлёйпы, нэнанвэтгаатк’энат.
’вэк’учитэ нинэгитэк’инэт: мэлюквэтыткульыт.
Нак’ам иа’м гым э’птэ энакагмалекыльэн турыпкитльигым.
Гутыплыткук ы’ттъыт, н’авэтынва ян’ачыкойпы рэннин ранъёчгын.
Ы’ттъыт, ран’анма, ванэван нъэйн’эръунэт ымы ванэван нытэгъентилынэт, лыгэн нунтымъэв ныпэглитк’инэт рэнтыёт к’опалгытъолтэ.
Ы’вэк’учитэ ивнин:
Паркал мыкычьу к’ылпынрыгын: ынан вэнвэпынэн гынтэвыльын умк’ы.
Тынэймэвын, мэчичьу о’рагымыкагты нэнаггатк’эн.
юн’урэвэлеркылетэ титык.
Кээк ганк’ыльыравлен.
Тыйъон, ынкы лыгэн тыкыргэмйин к’утыльын.
Э’тки, мэчынкы ныгыттэпк’ин ы’ттьын!
О’мрын’ана пынрынэн: йылнинэт лым н’ирэк’ к’опалгытъолтэ, нывылгъав пагтаткольыт.
Колё умк’эвины!
Нэмык’эй кэн’иск’ульыт гумэкэтлинэт гынонын’к’ач, этъым умк’ульыт.
Гым, таванвын’ыльэгым, йъота гинэнтылин.
Нымэйын’к’ин кырын’айн’ын.
К’оныры, этъым, гайъолен мэмылрэтльо.
Ринэльувык, гэгынтэвлин.
Тытрилын Парк’ал.
Гайъолен ръилегынтэвыльын: ы’ттъыёча гатален.
Мэчичьу чит нэнагтатк’эн о’рагымыкагты, Гэнулвэвэтлин кээк.
Колё рик’уквины мэмылрэтльок к’ача.
Рыпэт ганкытычгавлеи ы’льыл.
Винвыгйит тыръэтгыпын, тынэймэвын, эвын Парк’алына гэнынвилетлин.
Колё кырын’айн’ын!
Тыкыргэмйин к’утыльын.
Чама к’этэв а’мын нывинк’ин ы’ттьын, айъарантаткыльэн.
Н’эвъэн рэн’этыплыткуи’, гынульыт рэн’ылк’ылти ръылининэт ян’агты.
Тэк’эмэн’гъи к’итытэкичгэ.
Ивнин тумгытум:
Виин мырэск’ивык, э’ми рай кукэн’ы.
Ии, — очнэн ы’вэк’учитэ.
Ытлён вытку тэнтивыплыткуи’, рэск’иквъи ралкогты.
Элвэтин’этгъи кынмагты.
Вакъочга иръытвыи’, йыннинэт плекыт.
Лыгэн йытъёт н’эвъэнэ нэнатапъан’к’энат оттыймэёлгык, ээкэк гыргоча.
Экээкэ гарынн’ылен уттин энаймэёлгын, нак’ам так’ъэвкы вальын: вылгилин, номоттэн.
Н’эвыск’этин ымыльо яагты вальын – уттин: гавэврэма, гавыквэпойгыма, тэлвэ эръэнчикин койн’ын — тайкыёт ынык нымытватомга.
Ымы ун’ыльунэн’, плеккин тэнъивн’ичгын акымъогкыкваткэгты, —ымы янра вальыт уттуут: нивлык’ин, чьомыткын вычгакы вальын, култэмил у’мэльын.
Н’эвыск’этэ ымыльо рымэгчеравъёт, тэлвэ эвиръыт рыпъавъёт, амкычьымэты нэнаймэк’энат.
Нэнавъайн’ыток’энат плекыт, рылитэ нэнаймэк’энат, мачкыкватыльыт, епэчгин агтыкыкватк а , нэмэ нинэнлик’инэт, ынк’оры ун’ыльунэн’этэ нинэтэнъивн’ык’инэт.
Лилит ынкъам к’утти эвиръыт ныйыркъэв нэнанкыквавк’энат.
рылитэ нэнаймэк’энат, мачкыкватыльыт, епэчгин агтыкыкватк а , нэмэ нинэнлик’инэт, ынк’оры ун’ыльунэн’этэ нинэтэнъивн’ык’инэт.
Лилит ынкъам к’утти эвиръыт ныйыркъэв нэнанкыквавк’энат.
Тэгмэчынкы мэгчерыткома, кукэйыръын гэчиитэвлин.
чги нык’амэнток’эн, люур мэн’ин чоттагнык ягынпэгчаквъэ.
Ов!
Э, вынэ мури.
Н’авэтынва тытлёмнэн чьовыргын.
Ынпыначгын, ыныгрээн ытлювъёк’ай рэск’иквъэт.
К’aк’a, вай гэгынникуйгыт?
Ии, —очыткоэ’ авынральын.
Мэвын гаръапынля рэпкирн’ыт?
Ынпыначгын, тэленъеп олвытвака вальын, ытръэч рулевэ ярак нъэлыльын, пэнин ныченрыгчатк’эн.
Мычвына гэнъэтлин аккарыкы.
гинэнтылин.
К’aк’a!
- Ночыткок’эн ынпыначгын.
Н’инк’эй, ытлывъёк’ай, гакэрватчотатлен миргык гыткак.
Н’авэтын к’амэнтоэ’.
’аматкынык чимычвиткунинэт к’орэнпаак’ат, к’итыльыт, таляк гэлгийыркэвлинэт.
К’аматкынык рытрилнин уттук’эмк’эй, чепъаёчгын.
К’лявылтэ нывэтгавк’энат к’амэтвама, н’инк’эй ак’очеткынка ныпалёмтэлк’эн.
К’итуплыткук, О’мрын’ана йыпэнинэт мэмыляръат, рэймэвэ кукэн’ы к’эмэк к’ачагты.
Янор рывытконэнат гытолк’ылтэ, рэймэвнинэт гынонк’амагты.
Н’энк’аеты йылнин гыткалгын, ынпыначгэты - парытлын’ын, йыркычьын, ы’вак’очегты – ы’ ттъылгын.
Чама чывиткунинэт кывэннэт.
Аръапаймэнэнат,эмъараткэгты эръук.
Нинк’эй авъеткынка нык’амэтвак’эн.
Плыткук, румкэвнинэт гынульыт тэйн’этти.
Аръапан’ы, гынулььын, рэймэвнин н’авъыттъык’аеты, вальэты чоттагнык.
Нэмэ ратвынэнат ы’ттъык’эк’эгти, лёвыплыткок.
Рэлку, кынъугин’кы, э’рык’к’ача, вивритэ эйпынинэт.
Н’инк’эй ывэчватын’оэ’ Ы’ттъык’эк’эйык.
К’ол рытрилнин н’ыраткынык, кычак’айгыпы нэнакагмалек’эн чама рылгылгын нэнанлёвын’атк’эн.
К’лявылтэ нывэтгавк’энат, н’инк’эй, ы’ттъымэгленма, ныпалёмтэлк’эн, о’рырыкы лылепычьэтэ.
Ы’ттъык’эк’эйык.
К’ол рытрилнин н’ыраткынык, кычак’айгыпы нэнакагмалек’эн чама рылгылгын нэнанлёвын’атк’эн.
К’лявылтэ нывэтгавк’энат, н’инк’эй, ы’ттъымэгленма, ныпалёмтэлк’эн, о’рырыкы лылепычьэтэ.
Люур вай мэн’ин нэмэ чоттагнык к’итынутэск’ык ягынпэгляквъэ.
Ов, — н’эвыск’этэ рымъэйн’энин.
Гыым, — эвын н’эвыск’этк’улильын.
Н’авэтынва тытлёмнэн.
Н’эвъэнйыръын рэи’.
Ети?
Ии, — очыткоэ’ н’эвыск’эт.
О’мрын’ана ивнин:
Тэгмэчынкы ети, вай гэгынникулин тумгытум.
К’aк’a, эвын-ым ралкойпы у’рэвык тывалёмык пкэтльэты,галяльэты: мурыгтытлык ы’ттъыёча.
Эк’ылпэ тынк’амэтвавынат тумгыт, эмрэенн’э, амран’ычгэчен’а.
Э’ми мургинэт?
Епэчгин эеткыльинэт.
К’лявыля ивнин:
Э’ми, эты копрантыватгъат, вэчьым энмэч ныкынъюэ’т.
ылгийимичгэтк’ин.
Ээй, — очнэн н’эвыск’этэ, - эйъым виин мывинрэтык лыгыек.
Пычегтываэ’, эвычан’кэтльан: рывиривнин кэргыргын, рыкылвэннинэт пучьэт, элгэк’аткэгты.
Н’авэтынва нинэриннитвык’ин умк’энэлгын - эвын гэлгылин к’амэтвама.
Н’ирэргэри, гэн’эвыск’эттумгэ, нэтчын рырыткук.
к’амэквыткынэты нагтонат тэкичгыт, йигйигыт.
Чымк’ык тэкичгыт рынэнинэт чоттагнэты.
Ынпыначга ивнин этын:
Вынэ, виин кытчатрыгэ, лыгыема умк’энэлгын.
Моргынан-ым мынивын эпэк’эй, ин’к’ун ныетын, вэлет панрат нъынригмивэннинэт.
Чама н’эвыск’этти, э’ми, люрэк’, ярамэглетык плыткуэ’т, лыгыек нывинрэтынэт.
Н’эвыск’этэ нинэнйычгытурэвк’инэт рычгыткынк’агтэ, вэгык ыпыльыт чама панрат нэналгыек’энат.
’авэтын гаглытаръан’гъэ умк’этъуле, рымнин мэйн’ыкукэн’ы аграк.
Чимычвиткунинэт тэкичгыт, энатыёнэнат йигйит чимыльык’эе, рэлкынинэт кукэк.
умк’энэлгын.
Н’инк’эй, гынмыл етыльын, нэмэ етгъи.
Н’авэтынва у’рэвнин,ивнин:
Мэй, ынпыначгыт, ынпын’эвыт к’ымн’ылятгынат,нык’эчейыръуск’ивынэт.
Н’инк’эй амкыляа н’ытоэ’.
Умк’энэлгын энмэч танъягыркаа гэтчылин.
Йытонэн мэйн’ычьын к’эмэн’ы.
Энмэч к’ычейыръуск’ивыльыт нырэск’ивк’инэт ралкогты.
Йылк’ыльын кыеквъи.
Нымкык’ин к’амэтваск’эвыльыт гэетлинэт.
Кынмэк гаакъоленат н’алгыл ээкэк.
’амайн’ын, рылявтавъё умк’этъуле, рэймэвнин к’лявылеты амгынонрогты, кынман’к’ачагты.
к’амэтвама, чеэтаръома рэмкын нывэтгавк’эн.
К’ол плыткук вэтгавык, к’ол нымгок’эн.
Пэгчин’н’инк’эгти - ытлювъёк’агтэ к’утырык галымн’эналенат,энатпычы нытвак’энат к’амэтвальык, нылгэчачопыткатк’энат чама гакочгыпленат палёмтэлык вэтгавыльык.
Н’эвыск’этти ымы янра аграк нык’амэтвак’энат.
К’эмиплыткук,нэмэ ывинпыэ’т: ынръам нэнпынэт умк’этъулти, роолк’ылтэ ягыркаальэн.
Ынпыначгыт гавэтгаквыпленат: ныкэтъок’эн тэлен’кин омк’аваляркылягыргын.
Н’инк’эгти гакочгыпленат чама ы’ттъыкк’эйык гэнъэтлинэт.
Н’авэтынва чычаткына нинэгитэк’инэт увичвэтыльыт ы’ттъык’эйык.
Эмк’элелвынэ нивк’ин.
Гымнин эвъикэ нэнэнэт, энмэч ынн’ин нъэмэйн’этынэт.
Энмэч вай у’рэттумгык’эгти, энмэч тэнн’ытамэч мэйн’ээ’т, выёльо нъэлгъэт.
Увичвыльыт ы’ттъык’эйык нытэнн’ыткук’инэт.
Ынпыначгыт иквъэт:
Вынэ рай ягыркаальыт.
К’ол иквъи:
Э’ми, нытаванвын’к’энат, эты плыткуэ’т.
К’лявыля, умк’ульэ, гитэнинэт.
Н’эвъэн ивнин:
Вынэ эвиръыт эк’ылпэ к’инэйыл!
К’ак’а, гагтыйылк’атэгым.
Нараягыркаан’ын, энмэч нунтымъэв к’ыкэргыпгэ.
Н’авэтын гакоргавлен, нычимгъук’ин.
Итык эви йъарат этлы амыргынан атвака — гэчычеткинэлинэт.
Ымы тумгытум нунтымъэв кэргыпгъэ, ынпыначга ивыплыткук.
Нэмык’эй гак’алялвынвэтгавлен.
Итык эви йъарат к’ырым мынтэвиминн’ымык ынпавэты.
Тытлык кавраа’т к’аврыткыльыт, чоттагнэты рээ’т.
Э, вынэ вай мури.
Иа’м эрэкэ?
Вынэ ынан ягыркааплыткок, эты епэчгин алгыеплыткокыльэн?
Вынэ тэгмэчынкы, - ынн’ин эвма, н’ытоэ’ умк’ульын.
Н‘эвъэнэ тытлёмнэн чьовыргын.
Умкэнэлгын гарэпалгыма нэннээ’н, нъэмэтын.
Наягыркааск’эвын кынман’к’аггы.
Нэнмээ’н мимл ык, ванвык.
Ынк’оры нагтоа’н.
А’ачека наягыркаа’н.
олё ныкэтгук’инэт инэнитлитык!
Упчитык гэнэрмээтлинэтмынгыт, гыткат: малванэван гыткат нытрунэт нэлгык, нак’ам ы’льыл нылгэнонмавк’эн.
Мытк’ымыт ы’льылык ныпэлятк’эн.
эмэ нэнмээ’н, нагтоа’н - пытк’ылым эмуллыкэ гэнъэтлин.
имтиэ’н орвытаран’эты.
Наймэа’н иквычьык ы’тынъёпоолгык.
анрат э’вкы натвэнат онпэты.
Ымы э’вкы нэквутын к’ычалгын акымъокаткэгты.
Колё омк’аналгин’ын кырын’айн’эн!
Эвын гъивэвлин кытыйгын.
Умк’ульын иквъи:
Тэгмэчынкы э’вкытыйгаквъэ: эвлытъылёвкэн кытыйгын нэрмэк’ин - ратан’кыкваты кыткытръогты.
Ынан, винрэтыльытури, тыралпынрытык эпик’увтэлк’ыле чама вивтэтичгэ.
Плыткук, Тын’эск’ынэ ачыгнэнат винрэтыльыт.
Нымкыргэри.
Чама н’инк’эгти, ы’ръывинрэтыльыт, лымн’энаа’т, эмпэгчин’э, амрапалёмтэлн’а вэтгавыльэты.
Чоттагнэты рээ’т, тиквъэт.
Н’авэтын н у’рэквъи.
Еттык, энмэч плыткутык?
Ии, — очыткоа’т.
Вынэ к’ырэтык, к’омаквытык.
Ынн’ъэм тивыльин левтыт омома ны|к’эвъячатк’энат, гэкъэлитвылинэт.
Рээ’т, яал нъэлгъэт кынмагты, н’алгыл ээкэк.
Ынпын’ вальыт кэрватчотатгьат, н’энъянвыт - вакъочга.
О’мрын’ана рэймэвнин к’амайн’ын, умк’этъуле гэнлевтэвлин: чимычвиткульыт эръэт,йигйит, рылильыт, энатыёльыт чимычвиткульэ тэкичгэ.
ръапан’ы нык’ытвик’ин.
Нынъотавк’эн нытгыльэв пылык, энмэн нык’ачапъатвэк’энат, ныегравын’ок’энат.
Нак’ам иквичильыт н’энъянвыт нынъотавк’энат, мин’кри-к’ун ан’к’айпы ляйвыгыргын тъэюмимлыльын, пытк’ы тургич нытъаёчачак’эн.
Ан’кайпы вальыт, вак лывавыльыт, йигрэ тъэютинульыт, ныраквачак’энат.
Эк’ытвикэ итыльын ыпан’ы н’авэтынва к’ынвэр тэнтыёнэн.
Рэймэвнин к’амэтвальэты.
Эк’ылпэ нэткун к’эмэйыръын.
Лын’э эръэмпэи’: торчеэтк’амэтвальыт рывэтгавылгав гэтэн’ычьэтлинэт к’амэтвак, ырык рээн н’энк’айъаачек’агтэ .
Умк’ульын нымн’ылтэлк’эн, нэнатвык’эн тормайн’аттылямакэн эвэнэгыргын.
Н’инк’эгги гакочгыпленат.
Ынн’э гэплыткулинэт к’амэтвак,тэн’ычьу гэтчылинэт палёмтэлык умк’эвэлеркылельыт ан’к’ак,кээткук, таръэнн’ычьата гынунык.
Эчги к’ол ныплыткук’ин, к’ол нымгок’эн, рыпэт лылепъивэты к, гэмо нэлгыгьэн волк’ытвэгыргын.
Н’инк’эгти эргатэты к’эйымгук нувичвэтк’инэт.
К’ол Тын’эск’ыну нитк’ин: гилытъул гэнкылвэтлин мэмычечга, нинъэмэтк’ин –гумк’улин.
’утти нинээнн’этк’инэт: утгъылытъул нычвиткук’ин,нытэйвын’к’ин, вэйвыт нъыттъымн’ыток’энат, мыркогты имтик!
А’мын-ым энаматыльыт, имтильыт тинтинэ, нырагтык’энат.
Ынпыначга нымн’ылёк’энат:
Ии.
А’мын вай выёльыт.
Тэнн’ытамэч нъэлгъэт, вэлынкыкунэт ин’к’ун к’лявылтэ!
Тэнытрэтъёлгык рытрэльёттэ н’эвыск’этэ нынатвык’энат, гиву лын’э.
Вытку рома тьаёчачальыт, нычичевк’инэт: к’эйнун-ым н’инк’эйин, увичвыльин, ратъё ан’качормэпы.
Ынпыначга гоча:
Ии, энмэч гымнан танъянат тинимтильыт.
Мачынан, ынан рэгьюленн’ыт.
Лылепыркыт, люрэк’ гэгынникулинэт увичвыльыт, энмэч атъаёмаратка, ынан ыпан’ы ы’ттъэ нэрэнун’ын.
Н’инк’эгти ныгаймавк’энат увичвэтык ы’лён’эт, ивинильычитык.
Тын’эск’ын нывакъотвак’эн кынмэк, нинэгитэк’ин н’эвъэн рэн’ычвиткульын.
Ивнин:
Гымнан мычвиткун.
Н’эвъэнэ ивнин:
Гымнанчик’ай.
Унмык эрэн’эткэ, гынмыл нымкъэв рэн’этынэт.
Ымы к’опалгын ымыльэты эчвиткукэ.
Вэнлыги ымыльэты чывиткунин.
Н’эвъыттъык’эй чоттагнык нъэйн’эк’ин: лёльок’агтэ гэйыръэтлинэт - к’ынур нинъэйн’эвк’инэт ы’ттъык’эк’эгти.
Н’авэтын тэрэн’ыплыткуи’, гытэквъи.
Чоттагнэты рывнинэт ы’ттъык’эк’эгти.
Чинит, к’улигйит, найъоа’н ытльак’ай.
Лёвын’оа’т,нычачопыткатк’энат.
Н’’эвъэнэ тумгытум ивнин:
Улвэвыльымури, гыт чинит к’ырэн’эт, к’эйн’ун тырагтыран’анн’ынат.
Ээй.
Йымнэнат плекыт, иръык’эй эчвыткэ.
Н’ытоэ’ рынрэ ранъёчгын.
Н’эвъэнэ о’рагты нинэгитэк’ин рэн’этыльын: ытръэч ыннэнъют йылнинэт.
Гынульын рыннин ян’ак.
Н’авэтына рэвээннин н’эвъыттъык’эй.
Ы’ттъык’эк’эгти гэкулюмкэтлинэт ваалыко, лёвычьата.
Н’эвъыттъык’эе нинэнмылюк’инэт к’ычак’агтэ.
Н’авэтынва нэнатагчечан’к’энат .
Тумгытум гантолен н’аргыногты.
Рагты, тытлык льунин н’эвъэн,вальын рыягнавкы ы’ттъык’эк’эйык.
Э’птэ эймэквъи, рыягнавкы пирк’ыи’.
Иквъи:
мэйн’ъыттъу рэнъэлн’ыт.
Рывинэвык ан’ъачгыргыт мэйн’этыплыткульыт.
Нэвъэнэ ивнин:
Вэлет тэнн’ытакэн чама кыткытык к’ачайыръынтакэн н’ыпальэты, гымнин ы’ттъылк’ылти.
н’ыпальэты, гымнин ы’ттъылк’ылти.
Н’эвъыттъык’эй нывэн’к’ин.
Вынэ вэн’унэлгымык.
К’эйвэ янотъыттъылк’ылтэ?
Лылепвылгыэ’трыягнавкы, рэмыннун’гъэт.
Рэлкун мынйъон, амынан варкын.
Рээ’т ралкогты.
Вилютэк’уликэ малёнматыльыт.
Гынмыл вэтгавыльыт, ырык рээн нэнэнэт - ымыльо н’ыток, амыргынан пэлятык, гэмн’олръоленат.
Ы’вэк’учитэ ивнин:
К’aк’a, лёгнатва тынтынэт ръарк’ат.
Мыгтынат?
Ии.
йымэнэн.
Йытонэнат ротлынвы памъялк’ылтэ - льалян’панратчеварок’орэн.
Тумгынынэ ивнин:
Мытпэн’ъивэт, ынан эргатык к’ыван’эгэ.
Энмэч к’айколят,ынан инъыгьевэ.
Лымн’э рак’амэтва?
Н’эвъэнэ чоттагнэпы ратвынэнат айколят, рырыткома,нык’эвъячатк’энат.
Эк’ылпэ айколятгъэ.
Ээкэт тэн’витъэннинэт.
умгынынэ пынлёнэн:
Гынмыл люнчичевэ титык, турыпкирык, айвэлён’айколятыльэгыт?
Ванэван.
Пэтайколк’ай аграк тынрыратын, а’тчама, гэмо тылгын —гэйылк’этигым.
К’этэв ы’ттъык’эк’эгти нъэйн’эк’инэт, нывылгиилк’атэгым, гэмо лын’ынвэты пкитльигыт.
лёльот, кымин’этык лывавыльэн, чама нанк’ын.
Нэнайн’ок’энат кытталгыргыт.
Пынлёнэн:
Э’ми, ынпын’эв гэетлин?
Э’ми, рэк’ын никвыт?
Ечьачав, н’отк’эн, ричиту йыпаннэн.
Ээй, к’aк’a, вачак’-ым мынк’итпыльэркын.
Унмык эмигчирэтыльэткэ, нитчьэв инэнитлитык к’ыпаагэ!
Ии, - очнэн н’эвъэнэ.
Таам, мынйылк’эт, ымъылён’эт мигчирэти.
Вэлынкык’ун, ы’ттъыт,гымнин винрэттумгыт, нинэтэн’ынмэйн’эвигыт.
Ымы кытчытвама, к’ырым нъэйн’энэт.
Ытръэч вилют к’ырым нолвытванат, пэнин палёмтэлыльыт.
Ынръам, тыляма, ванэван мынтавъевынат,ыргынан лыги тылян - гэтэн’ыгъюлетлин.
Пылмычыко, алымыэвытрыкэ ръэт, чинит нылек’инэт.
Ымы орвын’к’ачкэн ы’ттъыт,|к’ол итык, нэнанъянотавэгым, ванэван нэлвэвиритынэт ымыванэван нытаалгылятынат.
Нак’ам колё нитчерэк’инэт, алымы колё,к’ол гитэ, гинэн’этэ, к’ынур пэнинэт.
Гынык чимгъугйит вальыт: пылчимгъульыт.
Вэлынкык’унэйгыт, гымык чимгъугйит вальэгыт.
Н’эвыск’эт витыткуи’ чен’ыттэтэ, эмчимгъутэ иквъи.
Айвэкэн к’алялвынвэтгав к’ынур чичевыркынин.
К’ол-ым к’эйык’ын нывэтгавк’эн, гэмтынэвлин:
Гаканйы нэнапэляйгым тылягыргык туквэк, нъиригымтылягыргэты, норатвайгым, нэмнун’этигым, пэнин нолвытвак’энат,мэчичьу кытчытвама, выялянма, нымэчнин’эк’инэт.
Ымы этэгъентилыльэткыльинэт, киткит рытавык эвыт нунтымэвк’инэт, алымы унмык лёнтачайвэвыльыт.
’Коныры гым эгъюлкыльигымуткучитык ымы ы’ттъэты.
Игыркин ы’ттъык’эк’эгти яамэч рэнъэлн’ыт к’этыногты.
кэгрилчыку нэнаномаатк’энат лёльот.
Алымы нымкычекымин’этгъи, а’мын лыгэнитык нымкыче йыръэтык пыгтыэ’тлёльок’агтэ ыммэмин.
А’мын кэлы нылевлевк’ин.
Н’эвъэн авъеткынка нэлкытвак’эн, ымы янра нык’алялвынвэтгавк’эн, гамгач ыргичгуныейвэчвылгык’инэт.
Н’эвъэн кэн’илыку гэвытгин’этлин.
Ынн’ин к’ынвэтйылк’ывъентоа’т.
Эвын гакыткытръолен.
Галгат гэпкитлинэт.
Рэмкын нытэплык’ытэн’к’инэт амратапк’антан’а.
Ымы Тын’эск’ын тумык рээн тапк’антаэ’.
Колё гатле нылек’ин, колё ныпонн’эк’эн!
Тэпк’экин ан’к’ан’к’ач, эвтытвэян о’ран’к’агты, рыпэт нууйъэтк’ин галгъатчальа.
Н’инк’эгтиныпэнрыткок’энат аратыльэты ан’к’аткынык.
Энэвнаткочета нитк’инэт.
Галгат, пэрэёт ыргынан, нылгык’инэт, ытръэч этынвэты нынпэлк’ынтэвк’инэт эплык’ытэт.
Имтильыт, итченмич, нырагтык’энат.
Ымы Тын’эск’ын гагалголен, нырагтытыляк’эн.
Нинэйн’эк’инэт н’инк’эгти-ытлывъёк’агтэярак пкэртагнэты.
Н’эвъэн, эвын гатопавлен, вэнлыги ныягнак’эн.
Нэнанъотавк’эны’ттъывъятыльын, нинивк’ин:
Энмэч инэн’к’ытрыткугын, виин к’ынатвыгынат галгат.
Тын’эск’ын чоттагнэты рэск’иквъи , эвын ынпын’эв ынкы нывакъотвак’эн.
Рэльын ивнин:
Ети?
Ии, — очнэн к’лявыля.
Кыкэ, рэк’улым гагалгойгыт, мытраваннакваты тумык.
умгыт ы’ттъывъянма, ран’анма, ынпын’эв виин ныгалгаргок’эн.
оттагнэпы гывилинэт: гапатлен к’опалгын, мачпэтатыльын.
Ныйык’ык’ин галгаргольы:’О’мрын’ана рык’амэтвавмаы’вэк’уч, энмэч плыткуи’.
Навэтынва румкэвнин к’эмэн’ы.
Рымнин галгапат — мэйн’ыкукэн’ы.
Галгат тэръэгнинэт: рыйыгытурэвэ рунмыт, и’тын ынкъампилгын рыянръавнэнат, йыкыргэпы тъаетчата о’ракан’эк’эты.
эн’ик’ рыранэн, йытонэн кэк’ъийыръиир, этчыткунин пилгын,йыннин лилил понтайпы, гаегъема рэлкынин кукэк.
Кылвынинэтегык’эгти, гыткат рыйычгытурэвнинэт, рэлкынинэт ыпэ.
Янра рэлкынин мачо, к’итыргыльын.
Пэнъёлгын ывинтынин у’мыльэ уттэ, отгыталпыкэгты.
нпын’эв гавакъолен ръавкываннаткынык пэнъёлгык к’ача.
ывинтэтк’ин.
рэймыск’эвнинэт рыкыквавынвы.
Н’аргынэн гэвлытъылёвлен, киткит вулк’ытвитэ гэнъэтлин.
ынман’к’ы гэмлынтолен.
Нылгъэк’эгнитк’ин.
К’этэгты магляльыт нэвэнэгтык’энат Как’эск’огты чама ныгалган’ыттыск’эвк’энат.
Колё ныривлык’ин гатле!
Инэн’эльыт галгата ныпкирк’инэт чама ровтыльык нунъэлюк’инэт.
Тын’ск’ын к’ырым нолвытван: нэмык’эй тумык рээн ны-Кан’эск’онтак’эн.
Ныпкирк’ин инэн’эльын култэтэ, к’эчейыръэ.
ак’ам тэн’эминэльульын гэмгэгынникэ.
Н’эвъэн, лыгыек, рымигчирэвык рыпкэратъёттэ гынникыт, ныван’элтатк’эн.
Н’ээк’ынпын’эв, лывавтагнык, нывинрэтк’ин.
Эк’эгн и к нэнаймэк’энаторвытаран’ык мэмылен ымыльэты гытолгыт.
Кыкватыльытнэнаёк’энат пыгпыгчыко-мытк’ычыку ак’аракэгты, кырвэнтокыпатъёлк’ылтэ.
Пыгпыгыт-ым рэнолгыгэн’кы, тэврик готэты,нилгик’этк’инэт.
Лыгыеплыткок, ыттык нэнанмытк’энат унъэлкултэт.
Ван’элтанма, ы’вэк’учитэ н’аргын нэнатвэтк’энаткултэлк’ылти.
Ы’вэк’учитэ нинэвинрэтйивык’ин н’эвъэн, топавыльын.
Чинит нъыттъывъятк’эн, нырэн’этк’ин.
Ы’ттъэ лылячыкогтыныгитэк’ин н’авэтынвык алван’ рэн’этыльын.
Н’аргын орвытаран’ык нывакъотвак’энат ымы ы’ттъык’эк’эгти,энмэч к’эйъыттъык’эю нъэлльэт.
Н’авэтынва рамыннон’этынинэгитэк’инэт элвэвиритыльыт.
Гаёо’ръолен.
Виин гилгил о’мрытвама, Тын’эск’ынэ ивнинэттэвыльыт:
Рай Кэн’иск’укин ан’к’ы рэнтэты, тан’ъытвъаматы рэнъэлы, мынъытынвирив.
Рырыткунин умк’энэлгын.
Галгэтан’пъален: эмытк’ыкэ, апояткынка.
Рычымкэннин, майык румкэвнин.
Плыткук, пынляннэн ы’тйыръын:
А’мын эргатык мынъытынвирив.
Э’к’эгник виин ныпъан.
ама н’илгыт, люрэк’, э’ми, отгатъянвыт мынынрымэнао’мрычьа.
Ии, — носк’эн.
Тортын’ама к’умэкэтгытык, ынкъам авнъатчака.
Рагтык, н’эвъэн ивнин:
Эргатык мытъытынвиривыркын.
Ээй.
Ии.
Йытонэн рорат, талянэн эчьын.
Рын’вэвнинкокак’айыткынык, к’ытвимич тъынин роратчыко.
Йымэнэн тэврик рык’ытватын вы.
Нывылгъав чывиткунинэт кыкватк’оратъолтэ гытолгыкэн, ы’твук’к’эмчыку ёнэнат нывылтъэв,ок’к’амк’айыткынык - чипъэт.
Чывиткунин к’орэн к’этыргыян,эчьыльын.
К’этэты рытрилнин ян’ак, к’итынутэск’ык, йъэнкы.
Тэкичгыт, кэлвайынвы ромкавъёт, вальыт н’аргын, гаематленатльэлен’кы.
Вылгыянвыт ак’агнэгты гакыкватленат.
Амкычьымэты нинэнмигчирэвк’инэт ымыльо рытэнмавъёт.
Чама ывии’, к’орапатгъэ, чоттагнэпы.
Чывиткунинэтк’ытвильытэръэт, роратык рытоолк’ылтэ.
Эргатык инъэ еп, эвын лыгэн киткит нытиркииник’ин, кыеквъэт.
Тын’эск’ын ытри О’мрын’а н’ытоа’т.
Нэвъэнэ эк’ылпэ рынэнин ян’айпы ы’твук’к’эм, йылнин ывак’очегты.
Ук’эмн’ынрыльынн’ытоэ’.
а’ачек’агтэ ынкъам н’инк’эгти, лыгэн энмэч гыттэпэвыльыт.
’инк’эгти эмпэгчин’э гэлгинъыгъевлинэт, чама энатпычыамратван’а к’аматэчгэты.
Рораткэн эчьыт, тан’ковлёкы вальыт,нилгык’инэт, нывылгъав гэчвиткулинэт, - эръэк рытукмалналлягчачак’энат.
Чама рыкырвивэ, тумгин рычекоё, малялван’нычачак’эн.
К’эмэтыплыткукытвъэт, эймэвыльэ нэпиричитын ук’к’эмйыръиир.
Чама этйыръын ынкы н’аргын к’итуи’ рычепъалгав.
Н’инк’эгти гэпэтчейыръэтлинэт, рагтыа’т к’эвильыт.
Ярак вальыт э’птэ чотыпа о’рагты к’эвииръытъулюгъэт.
лыгъытвин’ын, к’этын’окэн торналгатъё.
Ивтыл, ы’лыткынык нэнвытрынтэтын.
Ымы н’ирэк’эвин, пэтыналгыльэн нъомрытаан’ынат н’илгыт.
Тэвэнан’ат, н’илгыт - лыгэн-к’ун ымыльо яагты вальыт — нынъетъан’авк’энат.
нэнвытрынтэтын.
Ымы н’ирэк’эвин, пэтыналгыльэн нъомрытаан’ынат н’илгыт.
Тэвэнан’ат, н’илгыт - лыгэн-к’ун ымыльо яагты вальыт — нынъетъан’авк’энат.
нырынныткок’энат, мэгчеранма нывэтгавк’энат.
Гатгаткольа, татэвэнан’н’ыльа, экээкэ плыткоёт, нырынн’ык’энат.
Мылельыт ванэван ынъяанат — тэвык аёпынвэты.
Аёпгыргыт-ым тъэюмимлык нъэк’ээмэвк’инэт.
Тъэюмимыл нэрмэк’ин инэнъэк’ээмэвык пэквыргык: рылгыт ныннутк’инэт.
Ынкъамымыльо рычекоё - экээкыльин, тэлвэ ган’элгыма.
Рэмкын тэнмавкы ныгагчавк’эн.
Рай гамн’ылятленат: Нуук’эн гэнтэтлин, нуук’эльыт нылгэрыркок’энат.
Кэк’иск’ун токвайпы гэнтэтлин.
К’aк’a,- ночыткок’энат.
Етъан’ нэтчынэт ымыльо ы’твыкин яанан’ат.
Етъан’ нэтчынэт вивтэтыльыт орвыт.
Ан’к’айпы ныйъок’эн: к’этэгэты ы’твъэмэркыт.
Этынва, ы’тэрмэчьэ рытэнмавнэнат н’ирэк’ы’ттъорвыт, ымы ынин гаканйы.
Ытлывъёк’ай pъыттъыpкылeэ’.
О’мрын’а нычимгъук’ин.
Тыттэн’эт, нэрэпэгтун’ынепэчгин ныппылюк’ин.
Унтымэвыльын Тын’эск’ынэ ивнин:
тырантавн’ын.
Чама нымкык’ин ы’ттъынъяалявыльыт ралымн’энан’ыт.
О’мрын’а эмк’элелвынэ нивк’ин.
Гымнин тумгытум нычичык’ин, эмэлкэ чимгъульигым энаалёмыркын.
Кэн’иск’ук пкирык, опопы лыгэн ы’твэ мытрэлк’ыты Нуук’агты, чама Ченлюн рэнэймэвн’ынин - тан’ымпа рэнъэлы.
Ынан рыркок, ы’ттъэ инэривлетэ.
Ымалян’эт эрэкэ нынъэлк’ин тиркытир, энаракэн кымин’ыт нынкынъюльэтк’инэт: н’ээккэк’эе ныгитэк’инэт ван’эльыт н’эвыск’этти эргынкэк, н’инк’эгти нъытвыльэтк’инэт майн’ыянвык рээн, чама нынъэк’эвк’инэт янръаттъыт рэпалгэпы, тывэтъёт пэютэтэ, чама нувичвэтк’инэтныкымин’ычитк’инэт, инъыръук -ым — нэнъычайыпатк’энат пэнъёлгэпы.
О’мрын’а гатопавлен; нытэнмавк’эн энэтровынвы.
Н’аргыногты гагтолен ёрон’ы — нэнаныпъавк’эн.
Чама нывъагтыёк’эн: итк’ыевыльыт въэгти янра нинэнтык’инэт эмрэнылвэнн’э.
гагтолен ёрон’ы — нэнаныпъавк’эн.
Чама нывъагтыёк’эн: итк’ыевыльыт въэгти янра нинэнтык’инэт эмрэнылвэнн’э.
Пынляннэнат н’эвыск’этти вэнратынвы.
Етгъэт инъэ.
Янотрытитгытэтэнэгтын чьовыргын аграрокэн,чама льалянръогтыамранрымэн’атурыльэ нэлгэ.
Эрти рырыткутэ нэнпирк’ынэт, нак’амколё аграройн’ын: нитчык’ин эммэйн’э.
Нынчымк’этк’ин йытъё,н’алгыл ян’ак нотайкочаткынык нэтрилынэт рычымкатъёттэ.
тъым ёрокэн нангырголявын, эрти наныйпын’атынат, нэквутынэт ивтыл, а’рыквык уттык нанъомравынат этъывэрэткэгты.
нк’оры отъымэты нэквутын энэтрон гамгач чьомыткынгыпы.
ульивэтын кынмэн э’впэрагты, ээкэк атрокэгты.
Энэтрокэн нэлгын — рыгрыг — ралкочыкогты вальын.
Чьовыргын ы’лёръокныквутк’ин эгынтонвы.
Ы’ттъыёлян’к’ач ынкъам яалек’к’ач, гыргол, чьовыргын’к’ач ынкъам кынман’к’ач - уттыт рыкылвэтэ рытыльыт: чьовыргын ынкъам кынмэн - э’вкы.
Уттыт гутыльытавынотъымэты гыргол, ынкъам инъэ кыевык чьовыргыннынгырголявк’эн, ныквутк’ин ёрок оттэты.
Айколят н’аргын кытыйгык, райвалявкы, нытэвляк’энат амымляткэгты, ынкъам чоттагнык, эгыянвык, ныномкавытвак’энат чама ян’ак, ёроткынык.
рэпалгыт, пэтатыльыт.
Эвын элелк’ын гаркыватлен, гапъален тапк’аткын, ытръэчэквынэн’аянвыт панэна ы’лльэт.
Ы’твыткульыт панэнанымпэк’инэт энмыгэн’ык.
Нылгэрыркок’энат.
Ы’ттъэ инэривлетэ нитк’инэт |к’эчейыръэ.
А’ачек’к’агт э н’алгылегтынинэривлетк’инэт.
Нак’ам кыткыткэн мэлмэл!
Пэтыгэлыткынкэнтинтинти гэлгылинэт -н’эвыск’этти наймык’энат.
Аймииръанма, тыгагтыткочьыт тэныткынык ныпин’кучитк’инэт.
Эчерикыльин мимыл, рыпэт нык’элпэрак’энат тинъылтылгыт.
Н’аргыннынтык’инэт мэмлыёчгыт танйык’ылгы.
Рыпкэратъёйпы такэчгэпы нытэйкык’инэт кымгыттэ, ныёк’энат ывэрак, льэлен’кин вагыргын лыги лын’э.
Н’эвыск’эттинытакыкватъолн’ык’энат.
Агтыкыкваткыльэнат ныёк’энат пыгпыгчыко, мытк’ычыку.
ныёк’энат ывэрак, льэлен’кин вагыргын лыги лын’э.
Н’эвыск’эттинытакыкватъолн’ык’энат.
Агтыкыкваткыльэнат ныёк’энат пыгпыгчыко, мытк’ычыку.
нинэйпэк’инэт ититыльыт илюпынъэт.
Ынкы н’ирэргэри нык’амэтвак’энат.
Эвын гэвулк’ытвилин, эчги гэйылк’этлинэт, ныкитэ пкиргъэт пынлыльыт.
гарырколенат.
Н’эвыск’этти н’ытоа’т, ы’ттъилгэтыск’иквъэт.
Ымыльо ы’твыльыт гэмпэлинэт.
Колё магляльын накватчак’эн - такэчгынтальыт.
Ы’вэк’учин ытлывъёта ымы гагтылен Тын’эск’ынин ы’ттьорвор.
Эк’ылпэ нэноматынат мытк’ыквыт.
А‘ачек’ай, эмэйын’кыльин, колё ныгынкойн’атк’эн.
Ы’твэрмэчьын чит чинит нырагтык’эн чейвэ, люур, тыляма,лылепгъи ы’ттъынтавыльэты, эвын ынин янотъыттъыт о’рыныкагты ныръилемъетк’инэт.
Чит н’эвъэн к’онпы ы’ттъынльэтэтыльын.
Топавыльынганъотавын’олен магляльатык.
Ы’вэк’учитэ нинивк’ин:
Ынан гымнанчинит, э’тки ныкырвик’инэт, каайпынарантакан’атгыт, наранатчатгыт, к’ымэл-ым рараквачаа’.
Н’эвыск’этэ ейвэчу нинэлгык’ин авъёльыка вальын.
А’мынвачак’ к’эйн’ун амтымн’э гым тыятлытваркын.
А’, у’рик’а, иа’мынн’ин тычимгъуркын.
нычимгъук’ин О’мрын’а, гэтама эквэтыльын а’ачек’к’ай.
Аплёратвака пкиргъэт, эвын гинэн’элинэт тэкичгэ.
К’этэвы’ттъыт нэрмэк’инэт: ан’ъалемъарчыгаглын’ын, вэнлыги нэныпкирэтын ывэрачк’ачагты орвор, инэн’эльын.
Ынн’ин нэйпэнэт тэкичгыт гарэпалгыма.
Кымгыннэнат, ёнэнат ывэрак, нак’амнылгъэк’эгниръутылек’ин.
Ныгагчавк’энат тэкичгыривлетык.
эн’ыплыткуэ’т инэривлетык.
А’ачек’к’ая гуннинэт ы’ттъыт.
тэкичгыт гарэпалгыма.
Кымгыннэнат, ёнэнат ывэрак, нак’амнылгъэк’эгниръутылек’ин.
Ныгагчавк’энат тэкичгыривлетык.
эн’ыплыткуэ’т инэривлетык.
А’ачек’к’ая гуннинэт ы’ттъыт.
Ынн’ин элеръуи’.
Ан’к’ы эгилкэ гэнъэтлин.
Ёо’ръок, яракгатван’н’оленат.
Тымн’этвама, колё мигчир!
Н’илгылк’ылтигимн’ытэтлинэт: ёа’нма, нырвык’энат.
Чама н’эвыск’этти нэнанпытвынтатк’энат.
ыпаттъылк’ылтэ.
Рыльататъёттэ нэнапатк’энат, нэнаёк’энатк’ытвильыт пыгпыгчыко.
Чама ынпын’эв нынутэгчик’ин чымчагты, к’ынвэр гэйыръэтлин пыгпыг, ыпаттъыёчгын.
Эйвэтйыръэгэнэмгынунэвлин пыгпыг, чепъаёчгын.
Ымы эйвэтыткутэ йыръэннин пыгпыг, ён’авъёчгын.
С.
Ы’вэк’учитэнинэтэнгыен’к’ин.
Ивнин:
Тын’эн’ы.
О’мрын’а, к’ол итгъи, ымайвэрэт акавкэгты ваэ’.
Ы’вэк’учитэнинэтэнгыен’к’ин.
Ивнин:
Мыгтыа’н эпэк’эй ?
Евъев, люрэк’, а’тавынан, ынан рагаляа’.
Нак’ам, э’чгынрэ, гарагтылен ынпын’эв.
Эвын тиркытир киткит гаран’н’олен ан’к’ак.
Гулвэвлинэт.
Ныкитэ аромка нъэлгъи О’мрын’а.
Тын’эск’ын, эмиръычвынтыльын, эмкэмэтльэн, энмырантаэ’: йыннэн кэймитыльын.
Ынпын’эв эк’ылпэ н’ытоэ’: гакапчачавлен рыгъевык.
Йымнэнэвычан’кэрк’ай, йымнэнат памъят, пэтыплякыт, пынитгъи.
ывайн’аннэн ээк’к’эй .
Нытоэ’.
Тытыл айпыма, ивнин Тын’эск’ын:
Виин к’ылеркын, э’ми рай.
Ынан яачы тырэпкиры.
ын’эск’ынэ пэлянэн.
Н’эвъэнэ пынлёнэн рэск’ивыльын чоттагнык:
Э’ми?
Нылек’ин яачы.
Эчги ынн’ин ивыплыткуи’, люур ярак яален’к’ач ръэнут пэгляэ’ рэпалгык.
Вакъотвальын чотыквык Тын’эск’ын чен’ыттэтгъи.
Н’эвъэн ивнин:
Ръэнут?
Кытэк’эй вак, люуртытлык кавраэ’ ынпын’эв.
Рэи’ чоттагнэты, Тын’эск’ын ивнин:
Эрмэгтъэт, имыръэнутэт ивиникин яагты вальыт, виин к’ынльэтэтгынэт орвытаран’эты, оммаеты.
Ымы ы’твук’к’эм виинк’ыннэгын.
Ынкъам гыыт виин мин’кри к’ылк’ытги.
Рынэнинэт ымыльо, ан’к’айпы яагты вальыт.
Виин пэлянэнат.
Льунин рыногыргэпын’ылынтольын йъэлгытомгэн яран’ы.
Н’энри к’ытгъи.
Рэльын нивын:
Эк’элюк’ ети?
Ии.
Алымы мэлейычгитыльын - тан’ъытвыльаты лен’ытэк’?
Вынэ ванэван.
Ээй, — нэчичевын, пынлёк нанпаавын.
Чотыквыткынык вакъоэ’.
Тэгмэчынкы гэчиитэвлинэтчаёквылк’ылтэ.
Йъэлгытомгэн ройыръын нымэйын’к’ин: мык’ычьыт нэнэнэт нытвак’энат ынпыльык.
Гамгач чаёквынтоа’т.
Тын’эск’ын к’амэтван’н’оэ’н’иныльык рээн.
К’амэтвак ванэван нычачальатын: тэкичгыт гагтынэтэтленат, мэлмылгымилнычачак’энат.
Киткит к’амэтваэ’, паагъэ.
Яральэты чаманыпэгчин’этк’ин.
Лыгэн кытэ вакъотваэ’, иквъи:
кыкватгъат.
Эчги орвытаран’эты эймэквъи, люур ынпын’эв тытлепы э’лепэтгъи о’ран’аргыногты.
Э’йн’эвнин Тын’эск’ын:
Мэй!
Рай Тын’эн’н’ы етгъи!
Тын’эск’ын гатвэтчален, к’ынур гитчетлин.
Янрачечава итгъи.
Тын’эн’н’ы —н’ээккэк’эй.
вытку чимгъуплыткук, ивыплыткук:
Н’ээккэк’эй, к’aк’a,н’ээккэк’эй у’рэтгъи.
Чит рэркын, ынпын’эвэ ивнин:
Виин евъев!
Нэмэ гынмылкинэт йъонэнат.
Рэи’ чоттагнэты.
Ети?
Ии.
Вынэ пынлыльэгым: н’ээккэк’эй гъурэтлин.
Кыкэ, вынэ!
Н’инк’эгти, о’равытвальыт, нивынэт:
Райплегйъээннильылк’ыл етгъи.
Вачак’-ым к’ытэнанвэнан’н’ыгыткытэнэлгын’кин.
Э’ми, эпэй, виврилк’ыл?
Рай, ван’эн’ав етгъи.
Н’ээккэк’эгти нылк’ытк’инэт торъоратыльэты.
Н’инк’эе нэнльэтэтынэт выквэпойгык’агтэ.
Амкоргава, н’эвыск’этэ, кымин’этыльэ, йытойгот рыннин н’ыркир.
Инэрэтыльыт нылпынрык’энат панрата, чама имтэнуйгэ, элгыпаа’ягылк’ыля.
Кымин’ыльын арычгытваэ’н’ыранъылё.
Ынпын’эвэнинэчикук’ин.
Ы’вэк’уч чинит нырамэглетк’эн.
Нытуттын’к’ин, наймык’эн, нинэрэн’этк’инэт ы’ттъыт.
Льэлен’кин ы’ттъык’эк’эгтигэмэйн’этлинэт, рэн’этык ныкоргыръок’энат.
Н’ээккэк’эй гэнчымк’этлин к’эюунэлгык, гаёлен памъяйылгычыко.
Лёвыплыткок, нылымкэтк’ин ытльак к’ача.
Ынпын’эвэ янра нинывик’ин кокак’айыткыныкаръапавъёлк’ыля: тэкичгэ, ыпаттъатыльа.
Апагчен’кэгты,нэнанлымн’энавк’эны’ттъык’эй чама ынкы эмрэнэвыенн’э.
К’лявыл, ытлыгын н’ээккэк’эйин, тымн’этвак, н’ээккэк’эйыкрыягнавкы нынъэлк’ин.
Ынпын’эвэ нинивк’ин:
Чама кыткоргавык йъарат нытайын’к’эн.
Вэнлыги ыяайпы нэнатагчечан’к’эн.
Н’эвъэн,ывик кыттывэк, нэмэ гамэгчератыльатын’олен.
Ы’вэк’уч, мэлмэлетык, нъытвыльэтк’ин.
Агнон гагновлен.
элетык, ы’твыльэтыльыт нырыркок’энат.
н’аргыногты нинэннэк’ин ёрон’ы - льалянрон.
Ыттэ нинэтэнъэк’инпэкулк’эе нинэтлык’ин, агтэтк’ыявкэгты нэлгын ёрокэн.
Пэкулк’эе этлык, энйитъэвкинэлгын нилгъэв ныкыкватк’эн.
энакаргок’энат чематьянвыт.
Н’ээккэк’эй, кэтльак’ай, к’авъелёолгычыко нылымкэтк’ин чоттагнык.
Вытку лютэк, илын’эн’э, ныгъевк’ин.
Ытльатанэнагток’энат витъыт, вальыт о’выргык, ынкъам нэнаёк’энат элвэльинэт, йыркычьыт.
Лёвыплыткок, нэмэ нэнаёк’энк’авъелёолгычыко.
Ынн’ин амк’ынъычо.
Ытлыгэ, ярак олвытвак, нинэймитк’ин киткит ин’кылтыльын,авынэвэты н’эвъэнэ:
Аны рэнынрырэвн’ын.
Ытлыгэ рынрык, ныпаак’эн ин’кылтык.
К’ынур увичвинэн’,ройыръык нэнэнэк’эй.
Ръотавыткольын нинивк’ин:
Мачынан, к’эйн’ун а’тавынан, вэлет виин гичивк’эву мынылгыркын.
Ынан гымнан, тымн’этвама, тырэнъюркын.
Ии, гыт-ым ы’твыльанма микынэ?
Ынпын’эв иквъи:
Гым ръэк’инэйгым?
Вэлет мыкынъюркын.
Виин яран’ы мачынан, пытк’ы ынкы ныкаргавын энчикукэ рытык.
’лявыл иквъи:
Ынан льалянръогты мытрэнчикун’ын: а’к’ъытвыльаты вак тырачыгн’ын этйыръын.
Ынпык’эв, ынн’ин ивык, гакоргавлен:
Н’эвыск’этэ ивнин:
Ынан мывинрэтгыт.
Ии.
Чама ы’лгымэйн’ыльын, ынан гымнан.
Эчвэра, агромавыльэгым н’авытлывъёрык нарайъогым.
Итык йык’к’эй унмык ырык тытинэнвичын’ыркын.
Эвын н’аргынкэн мимлылк’ыт нык’итык’инэт, тан’айъыткынка гэнъэтлин.
Йъыйык’ нылелепэрак’эн.
Нык’итыръутылек’ин.
’авэтынва э’йн’эвнинэт н’эвыск’этти - энаральыт.
Выткунэргыръочычак’эн.
Ивнинэт:
К’ынвэт ригэвы, к’инэвинрэтгытык ронпыльэгым.
’ытгъэт, эвын энмэч гэнпирк’ылин энэтрон.
Ынпын’эвэнинэтрыткук’инэтёрон’элгыт.
Етъан’ гэтчылинэт ымыльо.
Эръэмпэи’.
Ивнинэт етыльыт:
К’амэтваа’т.
Гапатленат кыкватъолтэ, йытоот мытк’эпы.
’амэтвама, нывэтгавк’энат, нытэнн’ыткук’инэт.
Плыткук, нэнвиривын утъым, наныйпын’атынат эрти ёрок - ёрон’ы нэнпын.
Нэннинэт гытолгыт - нанымн’ытавынат.
Тан’ъэвкынульивэтын рэлкун.
Кэнъутэ инээрнин нотайкоч араглыкэгтытэнтик, рэлку ляйвыма.
Ымы Тын’эск’ын нывинрэтк’ин ронпатык.
мэливыльын.
К’ак’а, ымы льалянрон нынаргыныткэк’эн эмэчерикитэ.
Ынпын’эв чоттагнык нык’оратьолпатк’эн мачпэтатыльа.
Этэнма к’оратъолтэ, нэнаталяк’эн ыпалгылк’ыл эмрэнын’вэвн’э.
Йъоттыт нынлынток’энат: илетыльэтык гитк’ыевлинэт.
Ынкъам натан н’ээккэк’эй ралкогты, лылячымъятынвэты н’ылгыля.
Эвын гэвулк’ытвилин - плыткуэ’т.
Нэнынлевынэт ээкэт рэлку.
Ынкы к’амэтваа’т ымыльо чеэкэй.
Рэлкун чама нын’аргыныткэк’эн, чама нымачьегыткэк’эн, тан’апояткынка.
К’амэтваплыткок, н’эвыск’этти рагтыа’т.
Ынпын’эв ынкы киквъи.
Н’авэтынва аграк айколяннэн торайколята.
Ымы ытри торайколятгъат, вытгыр рырыраннэнат пэтайколят.
Йылк’этгъэт.
ы’ллёкэгты.
Ымы ёрок’айторчьовыргыльын, н’эранчьовыргыльын:
О’мрын’ана галпынрылен нэлгэ.
Ёрок’ай гэйъээннилин.
Нэмык’эйаграрон, льалянрон, нэнылк’утэтын.
Рэлкун турнэлгэ чьовыргатык аяйвалпэрака гэнъэтлин.
О’мрын’а ныкымиглитк’ин, чама нытэнэлгын’к’ин, к’этэв гэкэвлин гаглымэгчератык: эвыт рычекооттэ нинэплыткук’инэт.
’птыма, н’ээккэк’эй вытрын’ нъэптыткук’ин айколк’айыткынык.
кэркыльык’ай эвын гэгынкэвлин.
Ытлыгэ нинэнувичвэвк’ин’рылгыт гыргол нэнанкамагравк’энат, ынк’оры нэнанатчын’атк’энат.
ыпаак’эн э’птыткук, гырголягты нэнаерк’эн.
Энаерыльын тэнн’у нинэлгык’ин.
Н’эвъэнэ, а’птыма, нинэгитэк’ин тумгытум, увичвэтыльын.
Н’ээккэк’эй, льук рылгыт, рыкалыровъёттэ, нэмэкылява нитк’ин э’птыткук.
Ытлыгэ нинивк’ин:
А’мын, выёльылк’ыл гымнин, нэмэ амкыляа лейвыркын.
Ынн’ъэм нъэптыткук’ин, епэчгин вытрытвальык’ай.
Н’эвъэнэ,а’птыма, нинэгитэк’ин вэтгавыльын н’ааккагты.
Нычимгъук’ин:А’мын, атэк’ай эк’ылк’ылкыльин: ан’ъалнананалгык’ай, епэчгин лёвыльык’ай, выёльо нылгынин.
Ванэван рэк’ын нивнин, мачынан, плевыт нынвэтгааркынэн.
К’ол-ым гагаймавлен:
Аа’?
Ванэван.
Мури Тын’эн’н’ы нывэтгавморэ.
Н’эвъэнэ ивнин:
Вынэ рэк’ыркын, плевыт вэлет намвакъотван’|н’оа’н.
Ынн’ин н’ээккэк’эй тыляалватэн’атын’оэ’.
Ытлыгэ нинэнувичвэвк’ин чама к’онпы н’ыраткынык.
Ытльата, чайвыткон’н’ок, нинэтэйкык’инэт амтан’эты вальыт эвиръыт.
Н’ээккэк’эй мэйн’этгъи нылгэнын’аквэтгавк’эн, нак’ам к’ынурытля, нылгэныгынкойн’ык’эн, нылгинымигчирк’ин.
Ытлыгэн’эвыск’этк’эй нэнанлымн’энавк’эн копрантыватчык’эвык льэлен’кы.
Ымы ынкъам, н’ааккак’аймачы, к’лявылявэръыльын.
Э’мэттылек, ытлыгын нинэвинрэтк’ин.
Ёа’нма, к’онпы увичвинэн’у нинэлгык’ин опчетыквылгын ытлыгин, рэлку вальын, авынръотавэты ытльата.
Епэчгин ныппыльэв, ытлыгэ, винрэттумгу лын’ык, гэныгъюлевлин.
ытанойгэнанватк’эн, левтык а’лявэты эплык’ытэт.
опчетыквылгын ытлыгин, рэлку вальын, авынръотавэты ытльата.
Епэчгин ныппыльэв, ытлыгэ, винрэттумгу лын’ык, гэныгъюлевлин.
ытанойгэнанватк’эн, левтык а’лявэты эплык’ытэт.
Рай-рай, гачгамкын, — ытлыгэ нинивк’ин.
Амкыляванынток’эн - ныгалгок’эн эплык’ытэтэ.
Ымывыёткокнылгининэпыткык’ин.
Ытля нычимгъук’ин.
Иа’м нэмэ алвавкыльэн имырэк’ык,к’эйн’ун въильылк’ыл?
Алвавкыльэн ымы тэнэлгын’кы, инъюмэйн’этыльын,э’йн’эльэткэ рытъё, гэвэты вальын.
Ытльата ныйыркъэв нинэнинъэйвык’ин ван’эк —нылгинынйирк’ин.
Чама амн’аквэта,ытлыгык амралымн’энан’а, ныгаглыван’эк’эн, ныгаглымэгчератк’энярак.
Ы’ттъынвинэвык, к’ол нынтык’ин ныпэгтук’ин: ы’ттъыт яракныпкирк’инэт, ытлён-ым - яачы, пэнин, эмчекыльин.
Кыткытык, ы’твыльыт н’ыпэк туквэк, нъыттъынльэтэтк’ин, кээткукатчатык нитк’ыевыльэтк’ин - мэйн’этгъи, к’ынур чама н’инк’эй.
К’ынвэт ы’твыткук йын’ан’н’онэн.
Тумык рээн нытэвыльатк’эн: опченмынгыт алвавкыльэнат тэвыльатык.
Элек ан’к’ачормыеквэнэнанрачвын’атк’эн, к’ынвэт чейвытылек эпэн’ъивэткэ гэнъэтлин.
Гатльата нутэгчик, тэнутэск’ын’кы, инэтэк нылгиныкэтгук’ин.
атльата нытэйкык’ин льэлен’кин роолк’ылтын’ачьылгын, пыгпыгыт ныйыръэтк’инэт.
Ынръам к’итычгэтык нутэск’ын, ричитык, вэлепы ойпа,нынкылвэтк’инэт эк’уттэврэк’эгти ынкъам винрит, рэляк’ан’к’ач ръылитэ, —нынутэгчик’инэт.
К’ол нитк’ин нылгэръынток’эн.
утэгчильэ винрэтэ нынвэнтэтк’инэт ывэрат пипик’ылгин, эвын тэн’этэк’икыльэ пэлк’умрэтэ йыръыльыт.
Ныгток’энат, ныёк’энаттэючгычыку, киткит лыгэн нынпэлявк’энат, ытръэч калтыкво.
Эчьытъулк’эгти ныёк’энат — энмэн ынк’эната ныркурк’инэт.
Нутэгчильыт нылгагновк’энат томыгъян’айыръа.
К’ымэл-ым льэлен’кы ныригмивк’инэт, нутэск’э тэйн’этык.
Палк’омралгын, пъопок’ылгын, ээкэлгын, пипик’ылгин тайкыё ронвы льэлен’кы, к’итык пытк’ылым нэтлегэтк’ин.
Льэлен’кы, кырвэнток, к’орэн муллымул ныпатк’эн рыпъопок’ылгав, рачьылгав чимычвиткутэ - моллыпан’ы, ыпатьёрыкэнмылгав, нэмэлым нычачак’эн.
Н’ээк’ ранымытван’кы чьэчегнутэк — гэгъюлетлинэт!
рыпъопок’ылгав, рачьылгав чимычвиткутэ - моллыпан’ы, ыпатьёрыкэнмылгав, нэмэлым нычачак’эн.
Н’ээк’ ранымытван’кы чьэчегнутэк — гэгъюлетлинэт!
Ынн’ин гивин’итти ныгаляк’энат.
Ытльата нинэныгйивэтк’ин н’ээкык тэнэлгын’ыльынван’эльын, лыги лын’э к’ырым ярак вальылк’ыл: ынтыёльатыльылк’ыл.
Алвавкыльэн имырэк’ык!
К’оныры ытлыгэ н’ээкык винрэттумгу нинэлгык’ин.
Уттыкрынн’ыткок, яа’рэнан’ак инэнйылгэтык, таръарк’ан’ык, купрэтлетык — нинэныгйивэтк’ин.
К’оныры епэчгин ныппыльэв вэтгавтомго лын’ык, лыгэн ыныкы гэнгыттэпээтлин.
Ынкъам н’ээккэтэмыкычьу нэнамн’ылёк’эн ытлыгын: имыръэнут тайкыё, ръэкиняаёлк’ыл тэминн’инэн’.
Ярак тымн’этвак, э’птэ ытлённырэтэминн’энн’ык’ин.
Ан’к’ак нинэвинрэтк’ин ытлыгын таванвын’ыльын, купрэнвэтыльын.
Ынкъам ытлыгын, ван’элтанма, к’ымэлынан чинитныкопраёпатк’эн.
Ытльата элкыльын нинивк’ин:
Нымэльэв вэты гэтэнгыен’э!
Э’тки ёо’ ныйк’ык’ин йык’ынлик.
Оратвака!
Ии, —н’ээккэтэ нэноск’эн.
Ныпкирк’ин, эвын гакопрамэмылёлен: лылет кэн’ъиритэ гэнулинэт.
К’ол нитк’ин, н’ирэют, н’ыроёт нинъэмэтк’инэт.
ыпкирк’ин, гатгытлёлен.
Ытльак’ай ныкоргыръок’эн пкирык н’ээкык, копраёпатыльын.
Эвыт к’ол, к’ынур ытлыгын, пкирык,к’амэтвама, нымн’ылтэлк’эн:
К’aк’a, к’ымэк к’ол мэмыл н’ытгъи: амъыпъэпы гатвален.
’этэв гэпинтык’этыск’ычетлин ванвык.
Мин’кри, этъым, к’этэв капчача тыпириск’ычетын ыпъэпы.
Нутгъэв тыгтоа’н.
Этъым игыркин гывальын: ымы кэн’ъиритэ энукыльин, нак’ам лыгэтан’ыргыльын к’аймэмыл.
Гатльата, к’амэтвама, нывэтгавк’энат: ытлыгын, магляльатыльын, епэчгин эпкиркэ.
Инъэ нинэныгъевк’ин ытлыгэ:
Н’эвыск’этк’эй нылк’утк’ин айылк’ъаратка.
Эк’ылпэ нэнайпык’энат плекыт, нынток’эн н’аргыногты.
Ныппыльэв, гэтлыгэ н’ыток инъэ, гэныгъюлевлин н’аргынэнрытэнмычьавык, мэн’к’о тылильылк’ыл.
Нинэгитэк’инэт эн’этти,нэнантэнмык’эн кытыйгын, мэн’к’о ныйъок’эн.
Ытлыгэнэнамн’ылёк’эн рэльын:
Мэн’к’о гэлилин?
Ан’к’айпы киткит ныгтыйгатк’эн, мэчйъыльын.
A, к’aк’a, вынэ рай, э’ми, тургич рыпкирэннин.
Арычгытвальын ныгагчыръок’эн.
к’ээкык нинивк’ин:
Чанлёквайпы тырэлкыэ’, эвыт тыроратваа’, к’энаягнагэ.
Ии, — нэноск’энн’ээккэтэ.
Н’эвъэнэ нинивк’ин:
Люрэк’ вайынтыёльатыльылк’ыл, н’авматальа к’ымэл-ым ровэлятыльынривн’ынин, эвын-ым ытлыгин ивинитумгын.
Увик чинит а’ткэгма ранкалыровн’ынэн.
Йык’к’эй ромэглетыркын, ытръэч гынык лымн’энаркын, к’ынур к’лявыл, ымы ынкъам к’ынур к’лявылчейвыткуркын.
Ы’вэк’учитэ нинивк’ин энанъотавыльын н’эвъэн:
Ии, мачынан, ынан к’ырым нынтыёльатын, гымнин ынпэвкин выёльылк’ыл.
К’ырым ы’ттъэ к’онпы ы’нъэмэнмык ымы к’ырым ы’нэмчемэмык.
Тын’эн’н’ы мэйн’этгъи.
Эмэйын’кыльин н’эвыск’этк’эй, к’онпы ытлыгык рээн вальын.
К’ол нитк’инэт, ёа’тык элек,нын’элгытвэтатк’энат, нырэпалгытвэтатк’энат.
Чама ытля нинэвинрэтк’ин йъээнник льалянрон.
Нак’амёройн’ын нитчык’ин рынэк н’аргыногты, Наргын рыягнавкыныван’эк’энат.
Н’ээкык ныйк’ык’ин каргок.
Н’эвыск’этк’эй гиинунылгык’ин к’лявыльянва, эмрэлгын’э ынтыёно.
Мэйн’этык н’ээкык, Тын’|эск’ын нык’ывчимгьук’ин.
А’мын,пыск’уннэнэны, лен’ытэк’, мин’кри рантыёльаты.
Н’эвыск’этк’эй,эчичевкэ, нывинрэтк’ин олвытвакыльэн ытльак, к’ынур гэнйылгэтлин: алвавкыльэн энотлятык, эк’ылпэ нинэплыткук’инэт тынэёт.
Эвын гэльэленръулин, гэк’итылин нутэск’ын.
К’ол итгъи,а’к’эвэнэ вагьэ.
Гыпылмыръолен, нылгипин’этк’ин.
Ныралкотвак’энат.
Епэчгин амэн’къамк’амэтвакыльэнат.
Аръапат нититк’ин.
Аграк ытля гэн’ээккэтэ ныван’эк’энат,нывэтгавк’энат.
Ытлыгын кынмэк нытаръарк’ан’к’эн.
Люур вайчоттагнык рэльыт ы’ттъэ тавтаво нэлгынэт.
Ов!
Э, вынэ мури.
Чьовыргын натытлёпын.
Рээ’т, эвын ынпын’эв ганпыначга.
Ытлыгын чичеквъи.
К’aк’a, вай энмэч, эвын-ым, к’элюк’мэйн’этгъи н’ээкык.
нычимгъук’ин.
Ымы ытльак’ай янра нык’алялвынвэтгавк’эн.
Оча вальын ывэк’учик, авъеткынка нытвак’эн.
К’ээкык ивнин:
У’рик’а, гантыгэватлен, гынмыл ванляльытён’авэты.
Пыгпыгчыко гэнэквэвлин, к’ынльэтэтгын ынъевн’авэты.
Тын’эн’н’ы н’ытоэ’.
К’aк’a, етык, вынэ гэчевкы мынмэн’къамк’амэтвамык.
Вачак’-ым мытэк’эмэн’ыск’ивык.
- Ымы ытля н’ытоэ’.
Йъонэн н’ээкык, вальын ян’ачыко.
Ивнин:
Виин ынкы к’оратвагэ.
Увик ынн’э анкалыровка ральэты.
Ии, — очнэн н’ээккэтэ.
О’мрын’а тэк’эмэн’гъи: гаематленат инут, к’этын’окэнк’оранмыёкэн.
Ратвынэн так’аманъёлгын.
Ынкаткынык чепъаёчгын: нылелелпэрак’эн, рын’ыргалгав вальын.
Йытонэн к’эмэн’ы,рэймэвнин кынмагты.
Кынмэк гаакъоленат ынпын’эв ынкъам ынпыначгын,нылгэчемгъотвак’энат.
Авынральын-ым колё нывэтгавк’эн, к’ынуретыльыт тымн’ъатав энарагчельыт, ымы ванэваннырамн’ылёгнэнат, эк’элюк’ ныръэтури, к’ырым тымн’энн’энк’ыетгытык.
Тын’эск’ын, ытръэч эмк’элелвынэ, нычичыльэтк’ин.
’утырык-ым нылвавк’эн тывык елыткынык вальын вэтгав, чаматъымпан’атынвэты, ыныкитуйн’э рытык.
Ынпыначга нэноск’эн.
К’ынвэт гаймаквъат вэтгавкы.
Ымы н’эвъэнйыръыт янранывэтгавк’энат.
Тан’гэчевкы, к’эглынангэт, к’амэтваа’т.
Рэмкичильыт панэна нывакъотвак’энат, антокыльэнат.
К’ынвэр Тын’эск’ынэ пынлёнэнат, авынлыгаратэты ръээвык ынпыначгыт:
Иа’м, эк’элюк’, нылейвытури?
Ии, — иквъи ынпыначгын.
- Вынэ ванэван амтымн’э мынъенмык.
Тын’эск’ынэ пынлёнэнат:
Ээй, ръапын’ыл?
К’эйн’ун гамн’ытлен?
Ии.
Вынэ, вай н’эвъэвйильымури.
Ытлывэ мэйн’этгъи,тагнымытватомгынн’ан’ нъэлгъи.
Энмэч лыгэн чинит ан’к’айпыляйвын’н’оэ’, нак’ам алвавкыльэн, мэчынкы нымытвамэч нъэлгъи.
Ымы тургин н’ээкык мэйн’этгъи, тан’ынтыёльаты нъэлгъи.
ай мури нэнн’ивымык эмчинъюргэтэ.
Итык моргынан лыги,тургин пыск’онвыёльын, к’элюк’-ым гыто рэлгын’ыткы.
Тын’эск’ын иквъи:
Ии.
Чама епэчгин эплыгыттэпэвкыльии, яйвачгыргынрынтыёльавкы: янот нымэйн’этын, плевыт.
Чама евъев, рамэглетык нэмыгъюлетын.
Эгъёнмайн’авъё, епэчгин гэвэты вальын ымыывиткук, ван’эк.
Чама гымнин ытръэч выёльын, тэрэн’н’ыльын,гым оратвак Кэн’иск’ук.
Ротэвык ытльак, ын’энанма.
Нак’ам йык’к’эй мынпаамык ы’тлёмэглетык.
Ынан евъев, плевыт.
Чамачинит нэмгыттэпэвын, ачвавэрэткэгты нэмнъэлын.
Ынпын’эв авъеткынка нытвак’эн.
Ынпыначгын иквъи:
чама пыск’унн’ээкык,эвын гымнан гыто тъылгын рынтыёльавкы.
Ивнин ынпын’эвэ:
Вынэ мынрагтымык, к’ымэл-ым ръоптыволк’ытвэа’.
Н’ытоа’т н’эвъэвйильыт, уйн’э нэнтынэт.
Нык’ывн’ыттык’ин ытлыгын.
А’мын, тыттэн’эт, мин’кри нак’ам мынит, эвын к’ырым ы’нынпаавын йынатык.
К’эглынангэт, ымы к’оленотайпы нэтчын йынатык.
Пытк’ылымнымнымгыпы йынатык нынъотавк’эн.
Нэквэтк’инэт н’эвъэвйильыт, онтыёт: уйн’э антыёка.
Ытльак’ая ы’вэк’уч, к’олрыннин, ивнин:
Нак’ам гыто лын’ыркын н’ээкык к’ыликэтыльын.
Вынэ эвынк’ыликэтыльылк’ыл — мынчимгъуркын.
К’ырым к’онпы лыги мынылгын: мури палк’атратаа рэтэвиминн’ыэ’ пыск’унк’ээкык.
А’тавлыгэн мури лён’ынэмн’оляа нэнтымык — вынэ мынчимгъуркын.
Нак’ам ымы нутэк’эйык н’авъавъеё гыто мытылгын.
Вэлетлым рачымча ынтыёльатыльын ымы мытвирин’ын.
К’ырымэн к’лявыл:итык гэейвэчьэв кымин’этыльылк’ыл.
К’ырым к’онпы янран’авонытваа’н, вай мэчынкы н’эвыск’эту нъэлгъи, нымытвамэч чинитнъэлгъи.
Ытлыгын авъеткынка нытвак’эн, вэтгавыльыннэнапалёмтэлк’эн.
Ынн’ин ивык, рычимгъунн’эвнин н’эвъэнэ.
Чама нык’алялвынвэтгавк’эн.
Йъэлгытомгэн рымайн’авъё ейвэлк’эй - ытлывъёк’ай пэнинвэръылёйн’а вальын.
Нак’ам итык олвытвакыльэн:к’онпы ынйивык винрэтыльын ярамэглетык чама энатвэтатык.
Плекытк’онпыавъяатэты вальыт, пэнин а’лянтольыт въэгти авъяатгыргэпы.
амарлёйн’ык’ай, эмъыттъымк’эй ымы иръык’эй, пэнин яаё о’рарымнэты.
К’онпы экъэликэ лейвыльын.
Тылемэйн’этэ итгъи, пэнин араттальын, нак’ам чикинъэ еп нараттак’эн.
Пэнинун’элыльын: нытоммайн’ык’эн оттынома тапк’аткынык.
К’олнитк’ин, нырыркарэтльольок’эн.
Тын’эск’ынэ, араттак, пэнин рынгээвъё.
Нэмэ к’ол итгъи, Тын’эск’ын араттаэ’.
Йъонэн а’ачек’к’ай Вэтлялявтык ранъав, эвын яал нинэрэтчын’к’ин левтуттуут.
Эйычгитэ нэнаркыплык’эн нитчык’ин уттуут.
А’ачек’к’ая яал рытчыкнэналвавк’эн.
Тын’эск’ынэ йъонэн, винрэннин яал рытчык.
Нэнкувлыткувын тапк’аткынэты, а’ачек’к’ая выква кыргонпынэн.
ын’эск’ынэ ивнин:
А, эви гынин оттоммагтэ.
Льук гымнан, нычимгъуйгым:Мэн’ин пэнин оттоммаатыльын?
Чемэт ынн’ин ныкыргонпатэгыт.
Ии, — очнэн а’ачек’к’ая.
Яал рэтчын’кы левтуттуут, иръык’эй гэлгитк’ыевлин,въаглын’ын гъалянтолен плякгыпы.
К’олеплякгыпы нъалянток’энпотыколгын.
Уйн’э экъэликыльин: вилют галгэчелгыръоленатк’ивъетэ.
Лыгэк’эвъягты вальын н’энк’айъаачек’к’ай!
Тын’эск’ынэивнин:
Иа’м нараттайгыт патгыргыпляка?
Ии, — очнэн.
Ынйивн’эвэ ванэван ныльунинэт?
К’оныры гымнанчик’айнэнатапъан’эгым.
Нак’ам чинит йыпатык алпынн’ыт, эвырнытитгытэтк’инэт.
Ванэван к’ыягтыкватгэ?
К’эйвэ, чьэчен’этык ныгтыкватэгым.
Эйычгитэ кыплык, гитк’ыевлин рыпын иръыкин,нинэтлыткук’ин вычготтык’ая.
Улвэвкы, гак’эвъян’н’олен.
Рылгыт,итк’ыевыктъэюмимлык, нык’итык’инэт.
Румэкэвнинэт чемыянвыт уттыт - тимтин’гъи.
Тын’эск’ынэ нинэгитэк’ин тимтин’ыльын.
Винрэннин эмтэйпык.
Нинэгитэк’ин тылельын о’раярагты.
К’aк’a, а’мын ейвэлювагыргын э’тки, авынганъевма.
К’элюк’-ым, эвын ынйив —к’лявыл.
К’лявыля ръэнут лыги нылгынин.
Чинит ытлён рычикутэ рытьё.
Мэвын нытапъан’ын.
Ымы элылекыльин: инэльукыльинэт патгыргэпы а’лянтольыт путыкут.
Плекыт, а’мын ымы ампэтата,эгылыкэ гэнъэтлинэт.
А’мын элын’ан’гыргын инэтэнтикк’этывыквык!
Лыгиейвэчу гэлгылин ейвэлн’инк’эй.
Мури к’энк’аеты мынвэннэркын, к’утти-ым энмэч выёльык’аеты акоргавка, йъэлыги к’ынур тэрмэчьын’ыркыт, — айычгэнолга тыляма, Тын’эск’ыннычимгьук’ин.
К’эйык’ын рымагтэты тылеи’.
Колё уттуут ныномк’эн.
Нэмэ льунин к’ол вылгил.
Гитк’ыевлин: мэткиит яал рытчынин, кыргонпынэн.
Ыннэнчеэкэй румэкэвнинэт чемыянвыттапк’аткынэты: к’итыръук, ы’ттъэ тан’ыгтын’.
Нылгэчывъячатк’эн,нак’ам йын’эйын’.
Ыяа нэмык’эй к’утти уттык гэнъэтлинэт.
К’ынвэроттоммай тэйкынин.
К’aк’a, рэк’улымн’э, виин к’эйык’ын гуттэ мытратваа’.
Чама ныван’к’ытномк’эн: таван’к’ынн’ыэ’ ынкъам тъии’н’гъи, рыляйвыёлылтэчавчывантак.
Мэгчерыткома, а’ачек’к’ай чимгьуу рытчынин: лыгэлн’ун, епэчгин эмэйн’эткэ, эмк’ивъельэтык, ръэк’ывикивы.
Иилгычычеткин, ытльэпыкэн а’ачек’к’ай.
Ытля, епэчгин ныппыльэв вама н’инк’эй,гэвъилин.
Ытлыгын, этъым вуск’э, гылёта н’авъанэты чама ейвэче н’энк’аеты, яачы гэвъилин.
Ынйивэ, эгмин’ыкыльэ, ынык гэтчылин ейвэлевыльын н’инк’эй.
Ынйивн’эвэ, эгмин’ыкыльэ, гэнмэйн’эвлин.
Ытръэч нэмэ ынн’ин вальын вагыргын: амалван’ гэчимгъулин, ынанкэн гэвэты вальын кымин’ынмэйн’эвык.
Н’инк’эй лыгук’элю гэлгылин.
Ванэван унмык эн’ъэлю нылгынин.
Ымы апл ык’амэтвака нытъылён’этк’эн.
Вытку ынйив ы’твытконвэпы лымэвыр эвэнэнвэпы пкирык, нэнанк’амэтвавк’эн.
Ынйивэ, эпчиркэ к’амэтвальын, нинэгитэк’ин.
Нэнамн’ылёк’эн н’эвъэн:
н’инк’эй.
Ынйивн’эвэ, эгмин’ыкыльэ, гэнмэйн’эвлин.
Ытръэч нэмэ ынн’ин вальын вагыргын: амалван’ гэчимгъулин, ынанкэн гэвэты вальын кымин’ынмэйн’эвык.
Н’инк’эй лыгук’элю гэлгылин.
Ванэван унмык эн’ъэлю нылгынин.
Ымы апл ык’амэтвака нытъылён’этк’эн.
Вытку ынйив ы’твытконвэпы лымэвыр эвэнэнвэпы пкирык, нэнанк’амэтвавк’эн.
Ынйивэ, эпчиркэ к’амэтвальын, нинэгитэк’ин.
Нэнамн’ылёк’эн н’эвъэн:
К’эйвэ нэнанк’амэтвавэгыт?
Алымы ымъылён’эт нык’амэтвак’эн, ытръэч эмгытлитэ рапойгын’ыльаркын.
Кытвылк’ун нанк’ын э’мйиркыльин.
Ынйивэ нинивк’ин:
Унмык ак’амэтвака!
Н’инк’эй нивк’ин:
Ии, — нак’ам колё нык’амэтвак’эн.
К’элюк’ ымъылён’эт ныгытъэвк’ин.
Нак’ам ынйивн’эв ляйвытконвык нык’амэтвак’эн, ынкъам ытлывъёк’ай ванэван нынк’амэтвавнэн.
Нак’ам колё выёльо нинэлгык’ин.
Киткит аалёмка вальын нэнаталяйвык’эн.
Кыткынн’эт нун’элк’ин, лымэвыр к’этын’окэн оттоммагтэ тапк’аткыната имтитэ нэнагтык’энат.
Амынан аймыльын.
Ынйив ярак вама, винрэтыльын энатвэтатык рэпалгык, н’илгык.
Вуск’ынкивык, мэйн’этык эйычгин, номычьыномык, н’инк’эй ынанъыттъыёл нымыргогэчек’эн.
Ынйивн’эв колё ныкалготкэк’эн:
Мури энмэч инъэ мытмыргомык рывэлмытк’ылгав.
аанкыпляка лейвыльын.
К’этэв а’мын атъылын’окыльэн гынин пыск’онытлывэ.
Вэтгавыльын к’утырык н’эвыск’эттумгэ носк’эн:
А’мын мургин н’инк’эгти киткит итк’ыевыркыт, эвын гатагъен’ын’оленат.
А’мын тан’ытлывъёльэгыт: ынанъыттъыёл нанмырговыркынэгыт, ымы ан’ъока варкын оттэпы.
Вачак’ н’инк’эй к’ынвэр аа’чеко нъэлгъи, пэнин авъяатэты лейвыркын.
К’ол-ым, эчичевкэ, ныкалготкэк’эн:
Колё ныгынкойн’ык’эн ытлывэ, имырэк’ык алвавкыльэн.
Н’эвыск’этэ пынчойго нылгык’ин н’ытольын:
Евъев, ынан ейвэлн’инк’эй рэмэйн’эты.
Ынйивн’эвэ, епэчгин вуск’ымчыку н’аргынэн, нинэныгьевк’ин:
Рай-рай, ы’лн’ыинъыльигыт, ынрэтвии’, эйычгин мык’ытвии’, люрэк’ оттыномгъэ.
Нэмэ кыткыткэн оттыкэвагыргын мытрантыгэванн’ын.
Н’энк’айъаачек’к’ай, рэйылк’ынтэгнык, нылк’утк’ин.
Ныкэргыпк’эн чоттагнык.
Ынн’ин, ачаёкватка, нараттак’эн.
К’ол итык, кимылтэтыльын, ынйивн’эвэ нэнаркыпльпк’эн кыкватплякин’а.
Эмынымчевэ, киткит ивинэн’у нылк’утк’ин.
энайпык’энат аплыкыкваткыльэнат эвиръык’эгти.
Ытръэч выёльын.
Ынйивн’эвэ нинэгйипк’ин пурэлмил.
Ынръам ныльэленръук’ин - тинтин нинэривлык’ин.
А’ачек’к’ай олвытвакыльэн.
Эммигчирэтыльэтык, иръык’эгти эвыр ныргэлёк’энат, чама гытлёльатык, эвыр ныргэлётвэк’энат.
Ымы льэлен’кы пэнин винрэтыльын рамэглетык.
Ынйивык рээн нивиник’ин.
Мэмылёк - э’мэтыльын.
Копрантыватыльын,таванвын’ыльын.
Ымы н’ээк’ ванэван нык’эплывичвэтын мэйн’эттумгык рээн.
Ванэван нырачвын’ын, ытръэч ярак к’онпы мигчирэтыльын.
А’ачеко апэракыльэн, ынкъам ымы эвытрыкыльин нымнымык.
К’ымэл ынкъам чычатъянва эльукыльин, ымы лыги элгыкыльин.
Тын’эск’ын, тапк’антальын, рагтыэ’, гимтиткулин мыргота.
’эвыск’этти гакоргавленат мыргогты.
О’мрын’ана йытонэн к’эмэн’ы ынкъам ивнин н’ээкык:
Виин к’эръэмпэги.
Ынан-ым пыгпыгчыкойпы к’аматкынэты йытонэнат вэтлёнлятъолтэ, мытк’ытъулти рыркэн.
Нычимъэв чывиткунинэт,ынкъам к’аматкынык рытрилнинэт мыргот.
Чемъамыргот, кээльэтык выквык, гэтэн’этлеэтлинэт рук рымытк’ылгав.
Колё нычачак’энат.
Араттальын, к’амэтвама, нымн’ылтэлк’эн:
Нэмэ А’лялёйн’ын чикинъэ еп гараттален.
Тыйъон Вэтлялявтык ранъав, эвын энмэч готтоммаатлен.
Тывинрэтын яал рытчык левтуттуут.
А’ачек’к’ай, эйычгитэ кыплык, гэлгитк’ыевлин.
Этъым эн’ъэлетык, алпынн’ыт плеккин гэнтылинэт, мэчичьу въэйык рээн гъалянтоленат егрылгыт.
Иръык’эй гэлгитк’ыевлин.
ак’ам ымы уйн’э уккэнчикыльин.
Иръыкин рыпын к’ынур йъэнэлгын гэнъэтлин.
Итык, мэгчеранма, гатгытлёлен.
Левыт, кырвирти нык’эвъячатк’энат.
Вилют галгэчелгыръоленат.
Нинэгитэйгым тимтин’ыльын уттэ, чама гамыргогэчелен.
Н’эвъэнэ ивнин:
Ии, нак’ам к’эйн’ун ынйивн’эв рыпэт ратымчыткоа’амракалготкэн’а.
Вэлет нынмырговыркынэн ынйивн’эв, йын’н’эй йъээнниркынин.
Лёнъяйвалн’ытота, к’ынвэр мэйн’этгъи.
Пэнин авэръылёйн’а лейвыльын.
Ынн’ъэм ытръэч выёльын, яракэн мигчитльэн, ынйивн’эв рачымчепы ляйвыма.
А’мын-ым, к’элюк’ ынйив тэн’эмнымчевэ, к’ырым рэк’ын нивнин н’эвъэн.
Эчвэра эльукэ нынтынинэт эвиръыт, яаёттэ ытлывъёта.
К’элюк’ к’лявыл, элылекыльин.
Ыныкит ынйивн’эв лыгэтчаё нъитын, к’ырым йъарат ынн’ин нъэгйимнин пыск’уннэнэны.
Чама ынанкэн гэвэты вальыт агмэн’ыкэянвыт.
Ыныкит чинит кымин’у нъитын, окооко нъэлгынин.
А’мын к’этэв нъомрык’эн нинк’эйк’эй, тэлвэ мэйн’этгъи, пэнин аан’кы плекыт: чемэръатэты.
Энмэч-к’ун Тын’эн’н’эн у’рэттумгын.
Аматан’ынк’амэтвавкэта ынкъам ныппыльэв ваэ’.
ыгэлн’ун а’ачек’к’ай.
Авэтгавкэ, ытръэч э’н’гыпы выентота вальын н’эвъэн Тын’эск’ынин, гавэтгаквыплен.
Ы’вэк’учитэ чычаткына нинэгитэк’ин.
Нычимгъук’ин.
К’ытлыги гымнин тумгытум, к’эченпыткэвык, гэйилылин.
Нэнапалёмтэлк’эн вэтгавыльын.
Н’ээкык тан’авъеткынка ныпалёмтэлк’эн: гакочгыплен вэтгавыльэты.
Мыргоплыткок, О’мрын’ана рырамавнэнат мачпэтатыльыт,мачныйъак’энат к’опалгаръат.
Рэлюк агтыкыльэнат тэкичгыт, киткит гэнититлинэт, нак’ам к’имытк’ыльыт.
Н’эвъэн панэна нывэтгавк’эн, к’амэтвама:
Йык’к’эй-к’ун ымы нытантапъагнэнат эвиръыт.
Лыгэнн’ун а’ачек’к’ай , к’ынвэр рэк’увикивы.
Нак’ам ынн’ин ваянвыт нъомрык’энат.
Тын’эск’ын гэнйивик’эвлин.
Ивнин вэтгавыльын:
А’мын ынн’э ынн’ин ивкэ.
А’мын к’оныры ымы мури уйн’э элылекыльымури.
Ынн’ъэм мургин ымы чычеткин.
Гыевкы н’авйъэлгытомгын йытоё, эвыр моргынан к’ырым мынльун, к’элюк’ эвытрыкыльин эмъэк’эвиръэ.
Ы’вэк’учитэ татлыгнэн вэтгавыльын н’эвъэн.
Н’эвъэнэ ивнин:
Мытив-ым ынйивык варкын.
Ывэк’учитэ татлыгнэн:
Ынйив —к’лявыл, к’ырымэн н’эвъэнйыръын.
К’ырым нынтэйн’эннин, ымы к’ырым ныйъээннининэт эвиръыт.
Н’авэтын яракэн, эмэлкэ лылялгын, — энаннымытвавыльын ройыръыкэн.
ты, ымы н’эвыск’этти амалван’ вальыт, э’квырга к’утти нытэрмэчьын’к’инэт, эейвэчкыльинэт.
Нак’ам тэпк’эк, айычгэнолгык нылгэчывъячатк’эн.
Левыт А’лялёйн’ынэн к’ивъетэ рыпэт нык’эвъячатк’эн.
Итык нъивчейвык’ин.
Эмрэк’ун, гым оммаанма гъимпигым, ыныкит тылк’утык ынкъам тытаалгылятык,эвын гэйк’унтэтлин.
Н’эвъэнэ ивнин:
Иа’м к’ол энтыкэ, ачын’ка, пытляк’ к’амэтванвы.
Итык э’нк’эткэ кивык, вэлет тъэйъээннинэт каргыт.
Чама нъайпынэнат гынин пэтыльыт кэмэтти.
К’ырымэн эчвэчьин, чама к’ол итык, гынык винрэттумгын.
Лыги рытчык, чинит раляйвын’н’оа’.
ама рэкэвы морыкы.
Э’тки вай, н’ээкык амынан, нак’ам гытомытылгыркын к’ыликэтыльын.
Вай мури мытынпэвыркын, вэлет, к’ол итык, винрэттумгылк’ыл н’ээкык чама чычатлык’ан’ын.
Н’ээкык, эк’элюк’, авъеткынка ныпалёмтэлк’эн, алымы ытръэч ытлыгин вэтгавтомгын.
Пэкул нинэнрык’ин татльан’а ымы чывэткоот тэкичгыт, к’ынур ытльэн.
Ытлыгын, к’амэтвама, нырэмыннун’к’ин.
Эмк’элелвынэ нычимгъук’ин.
А’мын, тыттэн’эт, к’ынвэр н’эвъэвйильэ нэрэпчен’имыкнэриткэн’ын пыск’унк’ээкык, ганмайн’авъёчен.
Рантыёльаты, мури мытрэейвэлевы, тыттэн’эт, ынпавмачы.
маленэн мырмыр галгарга.
Н’ээкык мэйн’этык, ытля вакъотвата гэнъэтлин.
Ымыльо яракэн н’ээккэтэ нинэнчикук’ин.
Ытля нытилюн’этк’ин.
Ван’эльын н’ээкык нинэтэрытрииръын’к’ин.
Н’ээкык алвавкыльэн имырэк’ык.
ывичвытумгын.
К’ол нитк’инэт нытин’учитк’инэт.
Н’ээкык к’ынвэр гаройвавлен ымы выквынэтлетык.
Ытлыгын нылгининъык’ин чама нэрмэк’ин.
Тапк’айпы кымгытэмтэк чыгайылк’ыеквэ гэлгэрмэвлин.
К’ол нинэнтык’ин, н’ээкык ун’элтумгу нинэлгык’ин тапк’агты, оттымаеты.
Уттимтильын Тын’эн’н ’ы рачвынтомго нинэлгык’ин.
Ымы |к’ынвэт ытлён чейвык чыгагьеквэ эпэн’ъивэткэ гэнъэтлин.
К’ынвэр галгаройвавлен.
Ынкъам тэнэлгын’кы, а’птыёттэ пэтле нэнаныпъавк’энат.
Нэмык’эй нак’ам лыгъыттъыгырын’кэн.
Эвын нытутъэвк’ин, ымы гититлин аръапат, О’мрын’а нытапалгын’к’эн чотгагнык, пэнъёлгык к’ача.
Рэск’иквъи Тын’эск’ын, ивнинэт н’эвыск’этти:
Вай, мури А’лялёйн’ын нэнатвэтанморэ, тырачыгн’ын к’амэтванвы.
Нэвъэнэ ивнин:
Ии, тэгмэчынкы мытк’орапат, люур гэчевкы мынмэн’къамк’амэтвамык.
Тын’эск’ын н’ытоэ’.
Аплёратвака, рэск’иквъэт ытри А’лялёйн’ын.
эмэ тан’к’онпы гаёо’ръолен.
Ныльэленръучычек’ин.
Айгынлейпы ныйъок’эн.
Рэск’ивык, ивнинэт н’эвыск’этти:
Вынэ вай мытъет, энатвэтатыльыморэ.
Мытк’эвъян’н’омык.
Мынк’амэтвамык.
О’мрын’ана ивнинэт:
Ии.
Вакъоа’т чотыквыткынык.
А’ачек’к’ай нымачьёптан’ытвак’эн турлейвыльын.
Тын’эн’н’ы к’амэнтоэ’.
Тын’эск’ын гарычгатлен о’раралкогты чотыквык.
’лялёйн’ын гаакъолен ръавкываннаткынык.
лекыт, патгыргыльыт, чотыквык ганолятленат.
Н’авыск’атк’аеты, игыпэ, нэнанатчын’атк’энат.
Ытръэч а’к’анатчын’аты – вэнлыги нывытрэтк’инэт.
Ынн’ъэм Тын’эн’н’энэ айвэнъяп лыги гэтчылинэт.
тръэч ы’ръэ ванэван ныгитэнин.
А’ачек’к’ай аёптан’аткэгты, Тын’эск’ын нывэтгавыльатк’эн, к’амэтвама.
Нымн’ылтэлк’эн: нэнатвык’энат амалван’вальыт пын’ылтэлтэ, валёмъёттэ ляйвыма к’оленотайпы.
Н’ээкык, вэтгавтомго лын’ык кэвыльын, ночыткок’эн.
Ытлён, энарамавыльын,гагаймавлен вэтгавык ытлыгык рээн, тэнн’ыткучьэтэ.
Ымы ытля ырык рээн гагаймавлен вэтгавык.
Гэмо нэлгын вулк’ытвильын.
’ачек’к’ай ымы палёмтэлык гатан’ычьэпылен.
ырык рээн гагаймавлен вэтгавык.
Гэмо нэлгын вулк’ытвильын.
’ачек’к’ай ымы палёмтэлык гатан’ычьэпылен.
К’ытлыги а’тавынн’эн гагаймавленат, ин’к’ун ырык ныткивын А’лялёйн’ын.
Тын’эск’ынэ ивнин А’лялёйн’ын:
Вынэ вулк’ытвии’ н’утку к’ыткикви.
Тын’эск’ынэ ивнин:
К’ырым нъатчанат.
Энмэч к’ыкэттывагэ.
Тын’эн’н’ы ронвэрэквъэ.
Энэтрон гээкэтлин ымы гайколятлен.
А’ачек’к’ай, игыптэгнык, пчегтываэ’.
Эчги йыннинэт плекыт гапамъяма, О’мрын’ана пирининэт рыпъавынвы.
Итык галпынн’ыленат авъяатгыргыт, ытръэч нэмэ аан’кы гэнъэтлинэт.
’ачек’к’ай иквъи:
К’оныры амтапк’антальатык, эвыт алпынн’ыт плеккин нынтык’инэт.
Чама рытрииръыт, тайкыёт чинит, о’мрыкыльэнат.
’ымэл гымнан, ынйивн’эвэ пэнин кыплёйгым плекэ.
О’мрын’ана ивнин:
Иа’м нак’ам ынан чинит инэйъээнникыльинэт?
Мытив ытлён ван’эльылк’ыл?
О’мрын’а, рычекома, нык’алялвынвэтгавк’эн.
А’мын нылевлевк’ин н’эвъэнйыръын.
Тын’эск’ынэ ивнин а’ачек’ай:
Аньпк’ун эргатык тырэнльун’энн’ынэт гымнин колтаквыт.
гыр-ым виин мэчынкы, энмэч мынйылк’эт.
Ынан эргатык инъыгъевэ.
ныйикилетк’ин эмйыркэ памъячыкот ымы плекыт галгэпгатленат.
К’амэтваплыткок, Тын’эск’ынэ ивнин н’ээкык:
Кита, к’инэйыл н’анк’энат колтаквыт.
Н’ээккэтэ рывиривнинэт тэврик илгик’этыльыт н’ирэк’ вычготтык’агтэ, н’илгэ рээтэтыльыт.
Ивнин Тын’эск’ынэА’лялёйн’ын:
Китак’ун н’отк’энат плекык к’ытантэнмын’гынат.
А’лялёйн’ына тантэнмыгнэнат.
К’ынур ръарк’ат: н’илгыт йыпыльыт плекык, ынк’оры пынитыльыт.
Йымнэнат, тэн’култэгйит вальыт.
Чейвыткуи’— нутэск’ык ныкытпэгляк’энат.
Ии, — ивнин Тын’эск’ынэ, — гынан к’ылгыгынэт, араттак к’ыяаркынат.
К’ымэл-ым рапаан’ыт эвъеэтык плекыт, э’тки эвын чыгаглын’ын, пытк’ылым коочгаглын’ын, ныкэтгук’ин плякэты.
нан рэнкэвн’ынэт.
Турчейвыткук рэмэчекэвкиты, тылерэкэвы.
ама и’вчейвык, гытканымчавык, к’ырым унмык к’ыпэн’ъивэтыркын чама унмык к’ырым к’унрэпги куучгэйык.
Ыкээн Тын’эн’н’ы, араттак, ныколтакватк’эн.
Мэчичьу, и’вчейвык,гым нэнапэляк’эн.
Н’эвыск’этк’эй, тэнмычьо лын’ык, гачелгыльовлен.
Тапк’агты рачвын’ыльатык, эвыт плеккин култэт нэвъеэтк’инэт.
Нэмэлым миргык’эе гэчимгъулинэт уттыкултэт.
Ынкъам выквын’ынратэты рачвын’ык, амыргынан уттыкултэт нымэчмэрвык’инэт.
Вайвай, гынан к’ылгыгынэт.
Ынн’э э’нк’эткэ пынрык.
Энмэч ынн’э игыпэткэ: к’ыетыркын,к’ол к’итыркын.
Чама гымнин н’эвыск’этти тымн’этваркыт, к’элюк’ амгымнан к’лявылегым, гыыт гымык рээн такалго к’итыркын.
нн’э чинит гынан энникэ, к’ырэтыркынэт, вай н’эвыск’этэ кырвэнтоолго ы’нылгыркынэт.
Ии, — очыткоэ’.
рэк’этвыткун’ыт.
А’ачек’к’ай ивнин:
Тымгэвык, морыкайпы к’ъытвыльэтги.
Ии, — очнэн.
Этын н’ытоэ’.
Ымы а’ачек’к’ай к’утгъи н’ытонвы.
О’мрын’ана рулвынин эвиръынкылвэт: иръын ынкъам кэмэрк’эгти.
Чит
А’лялёйн’ына э’нк’у лыгнинэт.
О’мрын’ана ивнин:
А’лялёйн’ына э’нк’у лыгнинэт.
О’мрын’ана ивнин:
Ынн’э э’нк’у элгыкэ, энмэч ы’твыльэтык к’ыйпыгынат.
Иквъи а’ачек’к’ай:
Ытръэч-ым ынйивн’эвэ ринъэйн’эльэты.
Рэк’ыльигыт, эвиръынн’эльигыт, энмэч ракоргавы, риквъэ.
Рэк’улым, виин к’эйык’ын к’ырым мынниэ’н.
Эвыр нэръэйн’эльэтгыт, н’анк’о к’ыетги.
Н’утку к’ынъэлги.
Вай а’ачеко нъэлыльылк’ылигыт, эмк’ивъельэтык ракыкваты.
Ранраквачавн’ын увик, вай нымытвальылк’ылегыт, гытамо лынъёлк’ыл увик.
– Вытку ынн’ин ивык, эйминнинэт эвиръыт, ролвыёттэ ыныкы.
Рагтыльын А’лялёйн’ын ынйивн’эвэ нэмэ и’вк’учийвынин.
ьунинэт рынрыёттэ эвиръыт, пытк’ылым рымэйн’эвнин к’улик’ул.
Ээй, чемэт мин’кы ныткивигыт, к’ытлыги навэръыерэгыт!
ви вай мытынтэвиминн’эркынигыт!
Ванчаткота нъэли!
– Эвиръыт чит иткэркынинэт, А’лялёйн’ына а’рэнэнат.
Тэн’вытку лёнтаарон’а итгъи.
Ролы ваэ’ ынйивн’эв.
Чинит румкэвнинэт к’авэёт эвиръыт, майк’айык рывытгин’эвнинэт, ынык яаёк н’илгык к’ача.
Ынк’оры н’ытоэ’.
Йъонэн ынйив, н’элгытвэтатыльын.
Ынйивэ пынлёнэн:
Мин’кы гэткивигыт?
Иа’м кэвын’ок ивкыльигыт?
Ымныкэрэт тыпэгчин’этык, рыпэт нын’вэчыткульэтигым.
Амалван’ к’алялвынвэтгавык, к’ынвэр инъыръуи’.
Ымы ытчай пэгчин’э эйылк’ыкэ гэнъэтлин.
Тын’эск’ынэ гинъэйн’эвлин, янот тымэчвинрэтын энатвэтатыльын.
Чит тырагтыркын, иниквъи, гэчевкы мынк’амэтваск’эвмык.
Ынкы тылымн’энаа’к.
К’амэтвама,вулк’ытвии’, рагтыльэгым нанъотаквым.
К’ынвэр тыткивык ынкы.
Плекыт нинэгитэк’инэт ынйивэ.
Пынлёнэн:
Плекыт нэйъээннинэт?
Ии, — очнэн ытлывъёта.
Ии, мачынан.
Тын’эск’ынти — мургинэт чычеткинэт, ытръэч иилгычычеткинэт ытльэпы, ии, гынык н’авмэргэпы.
К’эйн’ун ытръэч ынйивк’эвэ нъэйн’эльэтгыт?
Ии.
К’элюк’-ым мин’кри, гынин инэнмэйн’эвыльын, нак’ам итык ымныкэрэт пэгчин’этгъи.
Рэк’ын никвыт кэвынва?
ымныкэрэт пэгчин’этгъи.
Рэк’ын никвыт кэвынва?
Налпынрыгым эвиръэ чама нэннинэт чематгыргыт эвиръыкин.
Тын’эск’ынэ иниквъи, мэлетык, энмэн, ырык рээн мъытвыльэтык.
Ээй, мачынан.
Мэйн’ъытвыльыт, ынк’о к’ъытвыльэтги.
Энмэс-к’ун , к’утыргу, тан’ъытвыльаты нъэлгъи.
Ынан раройвавы тэвыльатык.
Эвын ынн’ин вальылк’ылегыт, ымыльо мури тыляройвава мытинмык.
Рэк’эвиръэ-м налпынрыгыт?
К’oo, люн’гитэтэ тынтынэт.
Рагтык, тырэтрыткун’ын эвиръынкылвэт.
Ээй.
Ынйив вытку гэлгичимгъулин.
К’ак’a , агмэн’ыкэмачы, лен’ытэк’ вэлваво тылгын пыск’онытлывэ, - нычимгъук’ин ынйив.
Гыевкы ейвэл, патгыргытк’ыльот эвиръыт яаркынэнат.
Ик, вынэ мачынан, вэлет мури ытръэч таарон’ыткок гэгъюленмури.
Лен’ытэк’, пыск’онмычвын ынпэвкин,пыск’онвыёльылк’ыл мытынтымн’эвыркын.
К’элюк’ эвын вагыргын гаяйвачьянвылен.
- Гагтык’алялвынвэтгавлен ынйив авъеткынка.
А’ачек’к’эая ивнин ынйив:
Ынан гымнан тырэнумкэвн’ынэт н’отк’энат.
мынтэнмавын.
Ии, — очнэн ытлывъёта.
А’ачек’к’ая рычымкэннинэт н’илгыт, румкэвнинэт майык.
нйив агагчавкыльэн.
Ытлывъёта ивнин:
Ии вай тыплыткуэ’к, мыныгтоск’эвын рэпалгын,тывэтъёлк’ыл.
Ынйивэ гынкойн’ымэгчератыльын ытлывэ нинэгитэк’ин.
аройвык’эн инэнитлитык.
Кыргыск’ык, нотаск’ыткынык, натвэтын рэпалгын’ ръивэвэ рыркагтолк’ыля, ръылитэ нутэск’ык —нэпэютэтын.
Н’аргынэн галгомавлен, атыйгыка гэнъэтлин.
Ытръэск’эв к’этыръон’н’окэн омом.
Ынйив иквъи:
Итык ы’ттъыт, малымыльо, готэты - эчвэра ы’ннугъэн рэпалгын.
Итык чымче уйн’э аянръаттъыка.
Ныкирит пэтле рапъаа’.
иин н’утку к’ача ынан тыран’элгырватыркын.
каатвынвы.
Нык’алялвынвэтгавк’эн мэгчерыткома.
Чимгъуу нинэлгьпк’ин кивыльын ытлывэ Тын’эск’ырык.
К’ырым амтымн’э ы’ныныткивэтын.
Йъарат к’ырым эмъейвэчу лын’э.
Н’эвыск’этк’эй мэйн’этгъи, нымкыче нэн’эвъэвйин гамганымгыпы — ытлыгэ ръотавнэн.
Ымы гымнан тъанъотавын пыск’унн’ээкык.
Пыск’онвыёльын, пыск’онмычвын —мытынпэвыркын, к’ырым к’онпы мынмытлёчьанмык.
Ытръэч игыр епэчгин амгайман’э мытчимгъуркын.
Э’мпакы нинэкээтвык’ин мэмычечгын.
Люур мэн’ин эймэквъи.
О’рагырголягты, экопы гитэнин, эвын Тын’эск’ын нэймэвтылек’ин.
Пкитльэн ивнин:
Ети?
Ии, — очнэн Тын’эск’ынэ.
К’aк’a, мэлеттылеркын.
Энатвэтанма, А’лялёйн’ын иквъи, энмэн торыкайпы ръытвытку.
Тын’эск’ынэ очнэн:
пкирыркын, ы’лгымычвын мэмыл - ымы ораёа’тык йык’к’эй тэйн’эт.
Ынпыйъэлгытомга лыгэн нэноск’эн вэтгавыльын Тын’эск’ын.
ама, очыткома, нык’алялвынвэтгавк’эн.
Эк’элюк’ вэтгаквыпгьэ авэтгавкэ.
Гэн’эвъэнэ ыннаны вальыт, пын’кытэ вальыт.
Виитвыльын ивнин:
Айвэ А’лялёйн’ын пэгчин’у гэтчылин, к’ытлыги, турык гэткивлин.
ин’кри гыт чимгъуркын, ынанкэн ынпы вальэгыт.
Ынн’ин ивыльын, йъэлгытомга гитэнин.
Эмк’элелвынэ нывэтгавк’эн.
Ии, эвын-ым ынн’ин нычичевигым.
Ы’ръэ гэмо,пынлёнэн:
Ръэнут?
пэлк’этыльылк’ылмури.
Ымы тури йъарат амычвынкэгты вальыторэ.
Вэлынкык’ун, ытлывъёк’ай гатвален, вэлет йык’к’эй нанн’ъовыркынэтык оттэпы.
Ынпыначгын ныпалёмтэлк’эн.
Ытръэч палёмтэлма, ченэтувэкэгты нивк’ин.
Ии, ынн’ывальэгыт, ынпэквъи, тэлвэн’авмычвына вальэгыт.
Ымто, рэк’э рочыткоа’?
Ымы очыткок ралвавы, к’элюк’ н’авочавальэгытянот рамн’ылёа’.
Тын’эск’ын нывэтгавк’эн:
А’ачек’к’ай — тэгмэчынкы чычатлык’ан’ын, кынмал а’к’айвыльаткэгты, рэк’ык экэвкитык.
Чама к’ырым ниилгэтын,итык нымэльэвк’эй пэнин гынык выёльо ратваа’.
Ымы гымнин н’ээкык гыныгтумгык выёльо рэнъэлы, эмэлкэ н’ээкку ритгъэ.
Ынпыначгын нычимгъук’ин.
Ии, вай гымык гыттапы вэтгавыркын.
Ынк’ъом иквъи:
К’oo, ынанкэн янот тумгытум мамымн’ылёа’н.
Ынанкэн н’эвыск’эт, чама рыпэлявнэн ейвэл, эмэлкэ нэнэнэну лыгнин,рымэйн’эвнин, к’эйвэ лён’ынъяйвалн’ытова мытынтын.
Чама ытлён чинит чимгъунн’эи’ — ымы мынымн’ылёа’н.
Итык гымнин чимгъун варкын, нэмык’эй чимгъун-линлин’ варкын.
Янот ынанкэн н’эвъэнйыръын мынвэтгаатын.
Чама эвыт а’ачек’к’ай чинит равэтгычьаты, к’ырым мынъотавын.
ури нэ’мык’эй чиниткинэтури, гэчимгъутури, итык эвыт к’ачантэнмык, вэтгыры гитэк нымэльэв вагыргын мургин нэнэнэргин, к’ырым мынъотавын.
гэчимгъутури, итык эвыт к’ачантэнмык, вэтгыры гитэк нымэльэв вагыргын мургин нэнэнэргин, к’ырым мынъотавын.
Вулк’ытвик мэн’къамк’амэтвама, э’ми, гантолен А’лялёйн’ын,ы’вэк’учитэ ивнин ынйивн’эв:
Рай, Тын’эск’ын гынмыл гымыкагты гээтлин, рэпалгытвэтатынвэты.
Мыторавэтгавмык.
Н’ааккагты нэнагнатк’эн А’лялёйн’ын - мургин пыск’онмычвын пэлк’эткин.
Мургин ёргыгэтаё, к’ытлыги, к’утырык гитэк мэчичьу энмэч лыгэн ынтывылпыро нэрэтчын’ыркын.
Ынйивн’эв иквъи:
Эвын-ым амтымн’э к’ырым ынйъээннинэт плеккин патгыргыт.
Эвын гым епэчгин инъэ гэчичевигым.
Ымы амтымн’э к’ырым ы’нылпынрыа’н эвиръэ.
Ынпын’эв нэмэ о’ралвагты йъэлыги ныравэтгавн’ык’эн.
Лыгэн нылек’ин вэтгавык:
Ии, вынэ ы’нылгыгъэн.
Вытку мэйн’этыльын лыги нэтчыэ’н.
К’элюк’ мытынвэчн’ытовын, к’эйвэ вынэ ыныгнатыркын.
а’м нак’ам люнльульын туръейвэлевыльын?
Ы’вэк’учитэ ивнин:
А’мын гэрэк’игыт, к’ырымэнайгыт вэтгавтомгэгыт, йъэлыги нэмэ а’ткэвма валёмыркын.
Нэмэ ытръэч ейвэлевыльын кэтъон.
вын к’эйвэ ынн’ин к’ивыркын, итык гынан люн’ынмэйн’эвэ рытын эккэмил.
Эвын а’мын ымы лён’ынтан’ынк’амэтвава гэнтылин гымык эмиче.
Гыым гэлылейгым: гым пкирык чайвытконвэпы, нинэгитэйгым к’амэтвальын, гытлирэльэтыльын.
Алымы гым нытъылён’этэгым ан’к’айпы лейвык, ныпкиригым, нинэгитэйгым лылет н’инк’эйин, епэчгин ымы кэттывама, мэливыльын: Эк’ылпэ ынкъам к’амэтвальыморэ.
Нык’амэтвак’эн, к’ынур гымык рээн ак’амэтвака гатъылён’этлен.
Нычичевигым, гымык эмиче ванэван к’ынк’амэтваквын, лыгэн гытляйвытконвык нъэнк’эвигыт.
Чит нэмэ э’вк’оленторкын, ивнин:
Ымы гыым гэйилигым, китъам э’птэ к’энапалёмтэлгэ.
Ынк’эн-к’ун авэръыгыргын.
Алымы йъарат ванэван мынтэвиминн’ымык.
Чавчывайпы тумык рээн тыривлыркын нэлгын, ытръэч гыт эмк’ытлитэ тэнэлгын’кы, ван’эк, мури мытн’ъопэраркын.
Н’инк’эйин плекыт, тэлвэ мэйн’этгъи, патгыргытк’ыльот.
К’этэв о’мрывэкэльын, алымы ытръэч выёльын.
Авэръыгыргын, талваэгыттагнэты, гитэк н’ыркычгыргын.
вын к’утырык, лыляянва, гитэк яйвачгыргын.
Э’рыкут э’йн’эчьивыркын.
Энмэч-к’ун кыпл- ынмайн’авын.
Янот тан’гыепъёлк’ылтэ, ынк’оры, аалёмка вальыт, тан’ынвэтгаатъёлк’ылтэ.
анэван о’равэтльан и’вк’учийвэ о’равэтльо нынъэлын.
Ии, итык к’ытличьэтыльигыт чиниткин нэнэнэт ытлыгырык ныталяйвык’энат.
Ытръэч ванэван ымъатынынн’эн.
патгыргытк’ыльот.
К’этэв о’мрывэкэльын, алымы ытръэч выёльын.
Авэръыгыргын, талваэгыттагнэты, гитэк н’ыркычгыргын.
вын к’утырык, лыляянва, гитэк яйвачгыргын.
Э’рыкут э’йн’эчьивыркын.
Энмэч-к’ун кыпл- ынмайн’авын.
Янот тан’гыепъёлк’ылтэ, ынк’оры, аалёмка вальыт, тан’ынвэтгаатъёлк’ылтэ.
анэван о’равэтльан и’вк’учийвэ о’равэтльо нынъэлын.
Ии, итык к’ытличьэтыльигыт чиниткин нэнэнэт ытлыгырык ныталяйвык’энат.
Ытръэч ванэван ымъатынынн’эн.
Эк’элюк’ ынйив А’лялёйчынэн гак’олентолен н’авъанэты.
’вк’учик, н’эвъэн гэнывйитвэтлин.
Ытръэч гэнъимпылтэвлин.
Ынйивн’эв лыгэн ак’очеткынка.
К’элюк’-ым рэк’ын нивын,эгмин’ыкыльин гэвэты вальын, мин’кри нынмэйн’эвк’инэт гыттапэты кымин’ыт.
Э’вк’олевэтгавыльын ы’вэк’уч авъеткынка нэнапалёмтэлк’эн.
Тэнкэвн’ыткульын ы’вэк’уч, мин’кри тан’эты рымэйн’эвкы ытлывэ, люур н’эвъэнэ пэнин малранымчавн’ыё.
ит экэвкитэ, рэк’ын ивыльын ы’вэк’уч, пэнин н’эвъэнэ эвъё:Ынкъам гынан рымэйн’эвын.
Эчвэра эльукэ к’ынтыгын авынтынэгты, нэмэ эвъеэтыльэркын.
Н’|эвъэнэ нэнататлын’к’эн:
К’элюк’ эвын олвытвакэян, эвын ынн’ин вальыт.
Амыргынан к’ытлеянвыт турыплекэ нылейвык’инэт.
Ымы ыргин эвиръыт аргэлёкыльэнат.
К’элюк’ рэк’ык нъэк’эрэнэт, акамагракэта, эчейвыткукитэ, лыгэн вакъотвата вак эвиръыт эк’эрэкыльинэт.
Эплеэн мин’кри мытратваа’, вэлет мургин йилыт гэгьюлетлинэт пычвэтгавык, ынан йиле нараннымытвавмык.
Мачынан йъааннэянвык нынъэлын.
Э’ми, вулк’ытвии’, лёнрагта итгъи А’лялёйн’ын.
Эргатык, чикинъэ еп, раггыэ’, нылгэгагчавк’эн.
Ынйивэ пынлёнэн:
Тъытвыльэтыркын.
Ынйивэ чит чаёквынторкынэн, э’нк’этгъи, иквъи:
Гэплыткуйгым, гак’амэтвайгым.
Эк’ылпэ кэргыпгъэ: йымнэнат эвиръыт, айвэкэн ратъёттэ , ричитык рилгиннин ръыск’ываляк’ай, эк’ылпэ н’ытоэ’.
Чикинъэ ы’твыльыт элкыэ’т.
Рэмкын гъытвыткочален.
Лыгэн кытэ вагъат, энмэч рыркоа’т, н’ыпээ’т.
Рыркат нынэнчик’инэт гамгач ярак ранъав: ы’твэрмэчьыгйит нъытымпэк’инэт.
Э’тйыръэ ныгаглыйпак’энат ан’к’ачормэты рыпкэратъёт.
Н’эвыск’этэ мимлычурмык нэлвык’инэт пэляёт.
Яал рытчыёт вэйвыт ынпыначга нытакымгынн’ык’энат.
Нак’ам нылгимэлмэлетк’ин.
Ан’к’аткын нылгитымгэтк’ин, к’ынур мимыл мытк’ыттъыё: ан’к’аткынык нывйилетк’инэт йъыткут.
Нэнэнэк’эгти - ымы ан’к’ачормык, пэкычьык нывэлеркылек’инэт.
Ынпын’эвэ нынлик’инэт кэн’ик’ыт, имэннэтэ йыръыльыт.
Лыгэн ынкы нимэннук’инэт.
ык’ыльык’эгти, кынъёёт нэнэнэт ынпын’эвэ, ныпыророк’энат:нылёвык’энат.
О’мрын’а гэн’ээккэтэ нытакымгынн’ык’энат.
Плыткоёт яал нытчык’инэт.
Рыпэт амван’элтатык, ымы ванэван нэймэвынэт эманнольэты.
Н’эвъэнйыръыт, к’эчейыръытэйвын’ыльыт,нывэнвывэтгавк’энат.
Энмэч лыги гэтчылин А’лялёйчын, вальын Тын’эск’ырык.
К’ол н’эвъэнйыръын иквъи:
Рэк’ыркынитык, чит мурык миргэ гагнатлен еп кытур, ытлыгэ ръотавнэн.
Энмэч мури гэвинвъээнмури.
К’оныры гагнатлен епэчгин н’ээккэк’эй.
Ыкээн игыр еп н’ааккак’айпэраркын.
К’утынэ ивнин:
Ии, нак’амлым ынтывылпырылк’ыл энмэч а’ачек?
- Епэчгин н’инк’эй.
К’ол иквъи:
Анык’ун ы’твыльыт рэмпэн’ыт, гынин н’инк’эй к’ыгитэгын.
’ми?
Тын’аск’ыргыпы нъытвыльэтк’ин.
Н’ан ванэван к’ыльугын, ынйивн’эв нэмык’эй нык’эчейыръын’ыттэтк’ин амыгаткынык?
Тэгмэчынкы нэмэ гэтэгрэтлин ынйивн’эв, эймэквъи эманнольэты.
Эймэвыльын нивын:
Вайвай, э’птэ гыт к’имэннуги.
Гэвйитвылинэт н’эвъэнйыръыт, пынчойгатыльыт.
К’утынэ пынлёнэн ынйивн’эв А’лялёйн’ынэн:
Мэн’ин тургин нъытвыльэтк’ин?
А’лялёйн’ын, - очыткогъэ.
Кыкэ, к’ынвэт ы’твыльатын’оэ’, пэнин А’лялёйн’ын.
Титэ вытку лыгиныннэ рэнъэлы?
А’лялёйн’ын - ынк’эн яйвалытвамакэн левлевнынны нынну гэк’ыск’ычевлин, амъак’апэрата.
Калготкэн’ав авъеткынка нытвак’эн.
Плыткук, эмыгэчыку ёнэнат пэлятыльыт йигйит, мачвэкавкавыт, нэвинрэтгьэн эмтэйпыльын.
Эквэтгъи о’раярагты.
Н’эвыск’этэ гитэчьэтэ нынтык’ин.
К’ол иквъи:
Эвын-ым тэленъеп нивк’инэт, унмык атымн’эвэтгавкыльэн,чама ук’элю элгыткукыльин яйвалеты: вагырга нинэльук’инэт ейвэлти.
Нэмык’эй янот инэнъейвэлевк’инэт, ынк’оры ейвэчунинэтчык’инэт.
Мачынан пэлянэн ынйивн’эв- нычимгъунн’эн.
Ии, —к’утти иквъэт, — мачынан, э’тки, люрэк’,нъаяйвалн’ытон.
Э’тки, пэнин авъяатэты лейвыльын.
Эвын ы’твыльыт гэймэвлинэт, тиркытир гивтытвилин.
Льанвык вальын пин’куи’ чыгайылк’эты.
Рыкытгынтавнэн ы’твын’илгын о’раяалегты.
Н’эвыск’этти нытлепк’инэт.
К’ол иквъи:
Мин’кэкыльин а’ачек’к’ай Тын’аск’ыргыпы гъытвыльэтлин?
К’ол иквъи:
К’oo.
Тан’ъаачек’к’ай.
Гэмо мытылгыркынэт, микыргин кымин’ыт мэйн’этыльыт.
Ии.
Люур к’ол н’эвъэнйыръын иквъи:
Кыкэ, люн’элкыле мытынтыэ’н — ынк’эн А’лялёйн’ын.
Аа?
А’лялёйн’ын.
Кыкэ, вэты эк’элюк’ кытпэкавэръыльын.
Ымы ымэты вальа авэръэпык а’ачегпэраэ’.
К’ытлыги, йъарат мытив ныппылюк’ин.
Вынэ мэчынкы гэмэйн’этлин, к’эйвэ эвын ынтывылпырмэл гэнъэтлин.
Тэнн’эквъэт н’эвыск’этти.
Мургин н’инк’эю лынъё.
Э’тйыръэ нэйпэнэт к’эчейыръыт, нэнэймэвынэт н’авыск’атэты.
этэйвын’ынэт кымгыттэ, э’тйыръэ нанэнаматавын А’лялёйн’ын.
энльэтэтынэт А’лялёйн’ынэн кымгыттэ ынъеврагты, наёнат ывэрак.
нинэнтык’ин ынйив.
Рэк’ыткульын нинэвинрэтк’ин.
А’ачек’к’ай мэйн’этгъи.
Ытри Тын’эн’н’ы к’ынур гачакэтта, ыргынан рычикутэ гэтчылин нымытван.
Матальылк’ылык рээн тургичетык нивиник’ин.
Нымэмылёк’эн.
Кынтэчьэтык, ынъевэты нинэнльэтэтк’инэт к’утти мэмылёйыръыт.
Льэлен’кы ныкопрантыватк’эн, нымэмылёк’эн.
Тын’эск’ырык гэтчылинэт н’ирэк’ ы’ттъыгаканъёт.
Нэмэлым Тын’эн’н’ы лыгъыттъыгырын’к’эн.
А’лялёйн’ын а’ачеко нъэлгъи Тын’эск’ырык: рэтэ нанн’автын’атын.
Эвын гэтгивиплыткулинэт чеэкэй вак, нанъянръавынат.
Нинк’эй нагтоа’н - Аа’рон’.
Чинит н’авэтынво гэнъэтлин Тын’эн’н’ы, кымин’ыльын, ытръэч вэнлыги н’алгылегты, ръачо нынымытвак’энат.
Имыръэнут ыпатъё гамн’ыля ныпатк’эн: нэлгын, тэнуйгын, эмыръаяанан’ алгол ныяак’эн.
Ынпыначгыт гэнпэвлинэт.
О’мрын’а ынкъам Тын’эск’ын эпэну гэнъэтлинэт.
Ытлывъёк’ай ныкынъюйвык’ин, ванэван ы’нытрилын:: киткит ин’кылтыльын эвыт ныпирик’ин, гэнынрырэвлин.
Ытръэч а’к’айганма, Тын’эск’ынэ нинэтумгэтк’ин ивинильынА’лялёйн’ын.
Ынанкэн-ым ынӄэн, ынанкэн-ым ынӄэн!
Гынэнайӈын таткаёӈыйӈын гапрорма тытиӈугъэн, ӄыятлепы тыгтогьан, гымык тытчыгъэн!
(Катам энантантэнвыкэн въаглыӈыӄай, эвыт лымӈэ (эвлымӈэ) уттыӄэй, ръэнут, нинэпириӄин вэтгавма, лиличыку ӈирэӄ гэнтэ.
Ярак пыкиркин, ӄол пэнъёлгыкэн рытрэлъёлӄыл, ӄол ээкэгйит йымэёлӄыл, тачымкэчгынъёлӄыл).
Ынанкэн-ым ынӄэн, ынанкэн-ым ынӄэн!
Калеляйӈын тытиӈугъэн, ӄыятлепы тыгтогъан, э'нъёчго тыйпатгьан.
Ынанкэн-ым ынӄэн, ынанкэн-ым ынӄэн!
Аталвэнӄоро тытэйкыгыт!
А'мын-ым миӈкыри!
Тӈагыргырамкэты ӄлегрэргэ!
Ынанкэн-ым ынӄэн, ынанкэн-ым ынӄэн!
Йъэчгатэн экык рэтгъэн!
Ынанкэн-ым ынӄэн, ынанкэн-ым ынӄэн!
Тӈэсӄэрэмкин экык рэтгъэн!
Ынанкэн-ым ынӄэн, ынанкэн-ым ынӄэн!
Тӈагыргырамкэн экык рэтгъэн!
Ынанкэн-ым ынӄэн, ынанкэн-ым ынӄэн янрайъэн экык рэтгъэн!
Ынанкэн-ым ынӄэн, ынанкэн-ым ынӄэн!
Кооӈаглынолгык тытчыгыт.
Ынанкэн-ым ынӄэн, ынанкэн-ым ынӄэн!
Кууӈэйык тытчыгыт!
Ынанкэн-ым ынӄэн, ынанкэн-ым ынӄэн!
Мэйӈыӈэйык тытчыгыт!
Ынанкэн-ым ынӄэн, ынанкэн-ым ынӄэн!
Мэйӈыӄэнъевык тытчыгыт!
Ынанкэн-ым ынӄэн, ынанкэн-ым ынӄэн!
Ӈалгылвыквыкамчетча эчычевытрыкэ тытчыгыт!
Ынанкэн-ым ынӄэн, ынанкэн-ым ынӄэн!
Ӈалгылвыккамчетча эвичувытрыкэ тытчыгыт!
А'мын-ым миӈкыри!
Выква тыргыткынатгыт!
А'мын-ым миӈкыри!
Гынонканой!
Таляквыйӈын ӄинэйылги!
(Ӈачгымынга гэпиритэ).
Ӈотӄэнына айвавытгырык мытрилгьэн!
А'мын-ым миӈкыри!
Майӈыгытгык тытчыгыт!
Ынанкэн-ым ынӄэн, ынанкэн-ым ынӄэн!
Ӄуйвирынӈэт эчычевытрыкэ тытчыгыт!
А'мын-ым миӈкыри!
Гынонканой!
Айвыйӈын ӄинэйылги!
Ӈотӄэн мыльэйвэтгъэн.
Ӈалгыл ӄаатагна тэнтильын!
Кэтэм плыткук, нэнагтатӄэн ярагты ӈэлвыл.
Мэӈӄо ёо варкын, айвачы нынтакаӈатӄэн, гивэ.
Гымнин ӈычвайыткэӄай ӄыйӈогын, ямыкаткэӄай гымнин ӄыйӈогын!
Вытку, тымыплыткок, руплыткук, винввъэймит ы'мынчывэтык нинэнлывэтӄин.
Тымыӈӈок, гырыӈӈок, ратамычгын нэнанрыратӄэн рагролмык.
Ынкаткынык тымъёлӄыл, нэмэ рыванӈыёлӄыл ратамыткынык.
Айгоон эвъянватыплыткок, лыги нинэлгыӄин рэквыт ӈэвъэнлыӄыл, чимгъутэ, ӄэлелвынэ нивӄин.
Ӈотӄэн-ым ӈэвъэну ритгьэ!
Эвъянватыплыткок-ым (ӄаалвылё), рыннэн нинэтэйкыӄин ӄэтвынэӈ.
А'м рынна нинэӄэтвыӄин, гаворвыӄая-ым нинэтэйкыӄин ӄэтвынэӈ.
Нэмэ ӈэвъэн ныныйтъатӄэн яачы.
Ачгыта ратамыткынык нытрилӄинэт.
Ныгакаӈӄоолгатлен-ым ӄаалвылё.
Ынкъам порэрэты нинэквутӄин, еп атынпыка.
Ынкъам ӈавъанчыӈын ныкамлелёйпыӄэн.
Чеӈэт-ым ӄаалвылё ынӈин ӈутри нытваӄэн, еӄааӄ нинэнчумэтӄин ӈававынральа, нэнапатчаёӄэн кэмлилючыку, катам тынпыӈӈок.
Ынӈатал мэткиит нэнатынпыӄэн, ы'ваӄочейӈа.
Ӈэвъэн-ым валята нэнанмыӄэн.
Тымыплыткок, ӄоръачоолга нинэныттувӄин.
Ӄынур ӄораӈы, нивӄин: Ӄӄрр!
Нытэӈвъиӄин-ым, нэнаворвыткоӄэн, еӄайпы нэнамгоӄэн, гамгатывтыв нинэнпэлӄынтэвӄин, ӄаптэйпы нинэгрулмыӄин вытры гыткагты, ӈачгымынга вэриврилӄытъул а'тав пытляӄы нинэнуӄин, эвыт лымӈэ попокалгын, эвыт ръэнут вальын, мыймыглыӈын, эченур нутэсӄыкин ръэнут, танрогты вальын.
Лымынкы мутлымул вак нутэсӄык гытамо нинэлгыӄин.
Нивӄин.
Ӄулиникэк ынин ӈинӄэгги у'рэтык нотагты эмтэгъеӈыльу ринӈыт!
Ынӈатал нэнанатвыӄэн ымыльо, нэнапатъёоӄэн аръаля, чеӈэт-ым винрэтыльыт нымкыӄинэт.
Авынральа гэмгэтэкичгытьулӄэй нэнатааӈӄэн янот, эмыннэн рэлюуръыӄэю.
Эвын ныпампычетӄэн ынръам чичгынчыку гаӈавъанма авынральын.
Таӄораӈыплыткотовэкэӈык, имыръэнут этлы этрыткукэ ынан чинит, тайӈо нинэлгыӄин эвъян-ым.
Энмэн нинэтрыткуӄин, нылӄытӄин ӄораӈы.
Нэмэ рамкэпы этлы мэӈӄоры элейвыкэ, юрэӄ ӈойӈоглыӈын рэмкык рэнэрэнӈынин ынин чиниткин.
Нэмэ ынӄэн э'тки.
Ынӈатал ынӄэн ытръэттэгын.
Аӈӄальырагэнэвычгын.
Ӈиръэ гайъэлга нытэйӈэтӄинэт, пэнинэт пичыгичильыт.
Амлымыльыт-ым наӄам.
Ымрагэнэвычгын ӈэнри тапӄаеквэ пэнин рытайӈавъё.
Эмрынгиивитэ гайъэлга ӈирэргэри.
Ӄол-ым нолвытваӄэн, пэнин ваӈэчьатыльын, пичыӈыттыкин ирвыир нинэтэйкыӄин, амалваӈ вальын ръэнут, умӄэӈыттыкин, пойгын, ръэнут, тэгрынэӈ, и'нныпъи, ырыт, мэӄым, черунэӈ, чиӈивэӄ.
Ӄол аӈӄайпы лейвыльын, тъэр вальын аӈӄагыннэк, мэмыл, рыркы, унъэл, ръэв, ымрата нинэнтыӄин.
Ӄынвэрэвыр ӄутиинэ ыннэн пэврамэмылӄай тымык лывавнэн.
Миӈкри, туттэгрынинтык тэгрынэӈ нэнапэчайвыӄэн, нычыпъэтӄин.
Иквъи ынӈот йъэлгытомгэты:
Ратанӈавӈэн!
Ӄол гынник тымык тылваквъан!
Элымӈэ ръэнут?
Вынэ вай, алымы мэмынӄай!
гымык агыннэккэвальэгыт.
Гымнан гаймаӈэн, транмыӈын!
Эплеэн ӄун-ым, плевыр-ым!
Эквэтгъи.
Ӄол-ым пэнин тирвыӈыльын.
Ӄэглынангэт льунин лыгэн эвын янъян нытваӄэн.
Нэмэ тымык лывавыӈӈонэн, выръунтэтгъи, ӄоныр-ым гынмыл кыргам ынӈин иквъи:
Гаймаӈэн!
Транмыӈын!
Ръэнут-ым, лывавыӈӈогъэ, мэтэвнин, рагтыгъэ.
Ярак пыкиргъи, йъэлгытомга пынлёнэн:
Ы'мто, гынин лынъё тымгъан?
Ратанӈавӈэн!
Тылваквъан, тымэтэквъэн!
Наӄам ныраӄовэтгавэгыт?
Нытымӈэвэтгавэгыт!
Мытив-ым, тымгъан!
мытралвавӈын.
Нарэвыӈӈомык.
Тэӈыльытури!
А'тав ӈирэнлеӈу мынйъогъан!
Ръэнут-ым, найъогъан ӄэглынангэт ӈирэнлеӈу.
Йыӄӄэй тъэркин тэгрынэӈ, ирвыир, ръэнут, черунэӈ?
Энаӈалвавытвавыркын гаяален.
Ынкэмир эвыр левлевгынникӄэй амъянъян нытваӄэн.
Ръэнут-ым ӈан, нэркылельэтгъэн, э'чгынръэм эвыр ёо'чгын пыкиргъи валяркыляма.
Аӈӄата рыльэтэннинэт ёа, тэвыльатык нылвавӄэнат, миӈкри ёа нинэнлеӄинэт.
Ӄынвэр гапаален.
Илир гэвытрэтлин.
Ӄол-ым иквъи:
Тыттынрыӈӈогъак, нэкэм эвын ганотальоёчгынаморэ, мъэчесӄиквъэк, мымпэгъэк!
А'мын нырэӄын-ым!
Э'чесӄиквъи, ӈыпэгъи.
Торпанрэватык гычормэпы, тумгиин ы'твъэт пиринин ӄутиинэ, ритлиннин ынык ы'твэты, рыгынтэвэннин тумгытум.
Ӄалгота нитӄин тумгытум ваӈэйпык.
Ванэван.
Мэлевилюкыльин нылеӄин.
Ярак пыкиргъи, ымыльо ӈэвъэнти матанэнат.
Ӄол-ым вай пэнин ӈэранъылё кытчыӈаварычгытвальын, ӄоныр-ым тылвакэркыльэн, тылвуйӈэ аваляка ымы.
Нивӄин.
Миӈкри?
Ръэнут-ым?
Ытлён-вай тывъиркын!
Ӈыроӄавкэнак ӄулиӄул валёмнэн гырголяйпы:
нэрэгитэгыт.
Ынӈэ ачемгьотвака, энмэч амъэвэты ӄычемгъояаркын.
Энмэч-ым ӄыегтэлги, ӄулитгивик нарайъогыт.
Эмӄэлелвынэ иквъи.
Рэӄэ мыегтэлгъэк?
Таӈакэркыльэгым, тылвавалякыльэгым.
Ельо, яв-яв!
Виин ӄытваркын!
Яйвачвагырга нэрэгитэгыт!
Энмэч-ым рай аӈӄачормын ӄыгитэгын.
Гитэнин.
Эвын ынкы номръавычгын ганомлен.
Ръэнут-ым ытлён?
Чеӈыттэтгъи, ӄутысӄычетгъи, йъонэн, нинэгчурмыӄин, нивӄин.
Миӈкри мынтыгъэн?
Чегкамчечыӈӈогъэ.
Ӄэлюӄ-ым вай аӈӄачормын мыкуттыльын.
Чимгъун етгьи, иквъи.
А'мӈот?
Миӈкри мынтыгъэн?
тымнэн.
Ръэнут-ым, тиръыӈгъи.
Ылвылю тымыткоӈӈонэн, ынин йыпавэръын ымыльо плыткунин.
Ӄынвэрэвыр тароӈгьэ, ӄоныр-ым гатаронлен-ым, гатаранлен ымыльо.
Ынръам майӈымэмыл тымнэн, майӈыӈэгчыӄык рытрилнин, ӄытрыткынык.
Гычгыръогты гэлилин, элетвыркын-ым вай ръэнут.
Ынин ляйвын, вины ратчыӈаннэн, таӈгэвэты рытчынин.
Яраӈы ынин тэӈэвытрыкэ рытчынин, онмычыко миӈкы.
Тэӈэлейвыкэ гэнъэтлин.
Йыӄӄэй-ым гивэ.
Ныпичыгичигъэн?
Роолӄыл ымыльо гэнумэкэвлин.
Мэмылчыӈын-ым вай вычгытээркын э'ӄэгник, омомык.
Наӄам ынръам таӈвытратэты еп ыяайпы, таӈэргылӄык рытрилнин.
Вычгытээркын ымкыткынӈэт, ыманоӈэт.
А'м эрэтыткуръугъи, чикъымӈытэтгъи.
Гынунэлеръуркын-ым.
Ӈэнку ы'твыльын вытрэтгьи, пэнин ваӈэйпыльын: — Ельопэл гымнин э'ми?
Э'митлёнайгыт?
Мытытгивимык!
Амгынёта тыгтыгыт!
Гы!
Нинэвинвыгитэӄин лыгэн аӄочеткынка.
Пэнин-ым рай ӄол ваӈэйпыльын:
Э'митлёнайгыт?
Амгынёта тыгтыгыт!
Ӄынвэрэвыр ӈагчыӄыткынык ы'мрил таӈэлгыпэраӈӈогъэ!
Ръэнут-ым, эвыӈӈогъэ.
Эвӈан-ым ӈанӄэн!
Тумгэпил-ым ынкы гэвъилин!
Ӈыпэгъи.
Рычеӈкээвнин, чейвыгъи ӈэнри ӈаеӄопы.
Ӄээӄын тыттэтгъи, таалгылятгъэ ы'твыӈӄачагты.
Ы'твыльын эвын ӈанӄэн нылеӄин, гычурмык гэйыӄэтлин.
Гуӄ!
Галгота нитӄин ваӈэйпык.
Яко, яко!
Ӄыпэлӄынтэтги!
Чит-ым, амгылёта тыгтыгыт!
Мэлевилюкыльин нылеӄин.
Ӄоныр-ым таӈакэркыльэн тумгытум нэмыӄэй.
Чеӈэт-ым турымпэльын амтэвыльатык гатгытлёлен.
Пэтле въигъи.
Ӄол-ым вай ярак пыкиргьи, ымыльо ӈэвъэнти матанэнат.
Ыннэн гивик льэлеӈитгъи, эвыр ытлён миӈкэмил тумгытум ганоратвавӄаатлен, ынкэмич эвыр вытку райъопанӈынэн.
Гынунэлеръук ёпаннэн нэмыӄэй.
Э'птэ ынкъам элвэк ы'мрил элгыпэраӈӈогъэ.
Эвын-ым кэтэм ынин ы'мрил.
Чавтытымкэпы ӄэплюнин.
Тэӈгынин тайкыё!
Наӄам гыт яйвачвагырга люӈгитэтэ нэнтыгыт?
Пэлянэн, рагтыгъэ, ымыльо ӈэвъэнти матанэнат.
Ынкъам ытлён ваӈӈогъэ, ӈыранӈава нъэлгъи.
Мытлыӈыргарэ йичьэмрэтти.
Ынанӈэнчьан эӈэӈыльын, ныӈэвъэнӄэтӄин.
Ӄутти ынээльыт вай ныӈавтыӈӄэнат.
Ӈавынйытравма тымӈэнотагты нэквэтӄин ынанытляӈэ.
Эмӈэвъэнъэнӄэтэ, ӈавынйытравыльыт нэнапэляӄэнат йичьэмитгумгыт.
Нивӄинэт-ым ынээльыт:
Ӄынӄыритчыӄиквыткы!
ванэван.
Йъэлыги пэнин ильуткульын, ынпычьынтыёйӈа таӈочьё.
Ӄынвэр эвыр иквъи эльоткоа'ачек ынаальэты: — А'мын-ым ытлён!
Э'птэ гым мыӈавтыӈгьак!
Гынуннутэкин ӈэнкукин яакэн ӄунӈээккыльын чавчывайӈын, ытръэч ӄунӈээкык.
Уйӈэ эккэкэ, тылвамынан ӈааккайӈын.
Наӄам ынръам нымтумгыӄэй эӈинӄэйкыльин, нэмэ лыгэн гэӈэвъэнэ.
Ымыньо ганымтомгыма гэпэлӄэтлинэт ынпыначгыӄагтэ.
Ръэнут-ым?
Ӄунэмэркэчечьын ӈааккайӈын тъылыӈӈогъэ, ытръэч ӄаайпы лейвыньын, имырэӄыльын, ытръэч амынан эмэркэчечьын.
Ӄынавэр тылевъитэӈ итыркын.
Рочгыпгьэ.
Въигъи.
Ръэнут-ым, ытлыгыӄэе ванэван нынрэӄэвнин, пэнин рыралкотваё.
Ӄынвэр эвыр, эргатэты нымтумгыӄэй ӄытгъи армачьэты.
Ивнин ынӈот, иквъи: — Аны, ӄа!
Малрэтыляльэгым!
А'мӈот миӈкыри!
Опопы мынынтыгъэн, мынынӈивын!
А'мын-ым эвыр, гынан чимгъутэ, эвыр-ым нырэӄын-ым!
Нырэӄын-ым!
Ынанвэнчымӈы, ивлыгилильын, эйминнин.
Эйминнин-ым, вэниннин.
Ръэнут-ым ытлён, вай рынэнин пэнээльын ралкочыкойпы.
Миӈкри вай?
Ытлыгыӄэй тымӈэтваркын.
Гыпиничульу нынтомгынпыначгыӄай въильымиглитыльын.
Ӄоныры ынкэмир ӈэвъэн этлы эвинрэткэ, пэнин тылвамынан ныгпиничуӄин.
Вэниннин-ым чымӈачгын, ымы орвоор вэниннин.
Кылгэннин-ым, йылгавэтываӄ ӈавысӄатыйӈын орвыткынык эноманнэн.
Ынкъам, кылгэтыплыткук, вэлёйпы рывэтгаваннэн, катам рытрэлыӈӈок.
Ивнин ынӈот, иквъи:
Тагам!
Гынан эвыр, миӈкри чимгъун рэтэгъеӈгъэ, ынкыри ӄэквэтги!
Ръэнут-ым, ытлён рытрилнин.
Ӄээӄын эвлыгэлеӈӈогъэ, вэнчымӈачгын-ым миӈкри?
Ӄынвэр-ым ивлымэтэквъи, авэтынаӄ эквэтгъи.
Мэрынрэ чейвыгъи, тылейӄэтэ итгъи, ӄынвэр эвыр ӈан и'рэмъетгъи.
Ръэнут ытлён, пэнин ильуткульын ӈанӄэн а'ачек, аӈаӈъаачекӄай, ынпычьынтыёйӈа пэнин таӈочьё.
Иквъи ынӈот: — Гымнин ӈэвъэнлыӄыл, вай-вай тылеркын!
Пэнин таӈочьё ынпычьынтыёйӈа.
Гагаймавлен, гэӄитпэвлин очыткольын.
Ръэнут-ым ытлён, пэнин тылельын чымӈачгын амвэтгырыӈ, таӈамвэтгырыӈ ынкэгйит, майӈыӄоленотайпы, гыноннотайпы.
иквъи ынӈот: — Гук!
Гымнин ӈэвъэнлыӄыл эймэвыркын.
Миӈкри-ым митгъэк?
Тычемгъотымӈэвыркын!
Ӄынвэр эвыр вэнивыргыргын наачомтагнатыӈӈогъан.
Ӄынвэр пыкиргъи.
Ръэнут-ым, ечьамэттомгэты иквъи:
Китъам, рай!
Ӄыгитэсӄиквыткы.
Ратанӈавӈэн!
Ӈотыӈ ръэнут пыкиргьи?
А'мын-ым ытлён, эмйымгымгэ, лыгэн ныгитэӄин, панаальывытрычгын.
Ръэнут ӈот?
Ривлыгилиркынин чымӈачга.
Ръэнут-ым ытлён, очытконтыёйӈа пэнрынэн, ӄынвэр рырыткунин.
Пэнин ильуткульын вай а'ачек.
Ръэнут-ым, ратвынэн, ыныкӄач рытрилнин.
Ӄоныр-ым эвыр очытконтыёйӈын ивнин:
Гымыкӄач ӄытрилгын!
Иквъи ынӈот, ивнин:
А'мын-ым мэквэтгьэк!
Ытлён вай танӈааркын, ывэггыргын мылӄыриргъэн, э'митлён?
Чеӈэт ытлён, тиквъэк ытлён, гымнин вай ӈэвъэнлыӄыл, ывэггыргын-ым мылӄыритчыӄиквъэн.
Гынан-ым ӄынъётвагын, торэлёльатыӈӈок ӄинэӄэплюги, тынотлыркынэгыт!
Эквэтгьи, ильуткугьи, анӈатгъэ.
Ӄэглынангэт этъо ӄээӄын мынгытлыӈын рилюнин.
Лыгэн-ым ӄэплюнин ынтыёйӈа анӈатьаачек:
Тагам, ӄынватгэ!
Вэнъом гынан!
Ягтачгыргын ӄырэтгын!
Левыт рилюнин а'ачека, пыкиргьи, ӄэлюӄ-ым чыкээквъи.
Гу!
панэн-ам вай ӈэвъэнлыӄыл нарычгытваӄэн!
Нэмэ ӈан эквэтгъи, гынмылкинэк о'раӈ вагъэ.
Ӄынвэр эвыр пэнээльын ӄутгьи.
Иквъи ынӈот:
Йъарат томаквъак!
Нэмэ ӄэплюнин ынпычьынтыёйӈа а'ачекӄай.
Йылӄэтгьэт, эвыр эргатык пэтле кмиӈэтгъи.
Нымтакачгыт пэтле мэӈӄо гаалёмръоленат.
Китъам, ӈавъанрагтатыльэн ӈэвъэн мынльусӄиквъэн!
Ръэнут-ым ытлён, ӈутку пыкэтчагьэ гамганымтакачгын, ымыльо чымче вальын.
Китъам, ӈэвъэн мынльугъэн гынин, вайынрэ нъурэквъэн!
Иквъи ы'вэӄуч:
Аммынгытлыӈын ӄынъурэвэтгын, амкагынмылгын!
Эмкэгынмэ ныӈойӈынэлёръоӄэнат, ныкэгытрэръуӄинэт ӈойӈынэлёнвэпы.
Ръэнут-ым, эргатык иквъи ы'ваӄочеты:
А'мын-ым мынъалярантомык!
Гымнин ӈэлвыл манаӈатыркын, мынъёпатгьан!
Ивлыгилильын чымӈачгын нэмэ нэймитгъэн.
Авэтываӄ ӄонӄаа накылгатыӈӈогьан, наӄам нымкыргэри тэнмавыльыт, ӈыраргарэ рыпэт.
Очытконтыёйӈын гъываӄочема ӄутгьи.
Вакъогьат, ӈэлӄиквъэт ӈыранӄытчеӈа.
Эльоткоа'ачек иквъи:
Тагам, ӄилкымъетгытык!
Ӄээӄынуӄэй лыгэн вагъат, лылепгъэт, эвын ярак гэпкирлинэт.
Нымтомгынпыначгыӄая льунинэт:
Гук, нивӄин, гынин ӈотыӈ ӈээкык гэетлин гъываӄочема!
Этлы аалёмка итыркын, пэнин э'мпытвальын ытлыгыӄэй.
Мэӈӄо ныетгъэн, чеӈэт въильын?
Миӈкри вай, йъарат мэрэяаркын.
Ӄынвэр эмъыму гэлилин, рыпэт ныравӄэргатӄэн.
Ӄынвэр ынтуулпыр ӄытгьи:
Вынэ вай, ӄэйгыпэ гэенмури!
Этлы алымалявка.
Ӄынвэр-ым ӈээкык ӄытгъи эвын кмиӈыльын.
Вытку ынкы лымаляквъэ, чевтысӄутгъи, коргаквъэ.
А'мын-ым ытлён евъагыргын гитэк.
Гэӄупӄынтэтлинэт гэӈэвъэнэ.
Миӈкри вай, ампыннытвак, тылваӄамэтвака.
Тъэче вагъат.
А'мын-ым ӈэвъэн ы'ваӄочеты иквъи:
А'тав, ӈэлвыл ӄыпэнрыгын, ӄылӄыритчыӄиквын!
Митьэлыги эвынъысӄэкут, авынваӈӄачтэ ӈирэӄ левмилеӈыт, ынӄэнат рэвытрэнӈыт-ым.
Ынкъам ӄутти ы'лӄэльыт, элгаттэ, увлылельыт лыгэн, нэмыӄэй левмилеӈыт?
Ынӄэн ӄол мэйӈъылӄэльын, ынанмайӈычымӈы, ӄорэн-ым очоч, ынӄэнат ынӈэ апэляка!
Ръэнут-ым, а'ачекычгын эквэтгъи, ӈоонкы тынек-ым вэтчагъэ, э'гӄолягъэ.
А'мын-ым ытлён кэчьэгинив пыкиргъэт, янракачьагэнэв ымыньо.
Гы!
Ӄынумэкэквыткы ӈэлвыл!
Ӄэглынангэт ӈавылчыӈын нэныпкирэтгъэн.
Ынанмайӈычымӈы ы'ттъыёл ӄаак ининигъи.
Миӈкри нутэтэ вальын ӈалвылчыӈын нымкыӄэначгын.
Ынӄэнат рэльугнинэт, эвынъысӄэкут, эвырэлгаръылӄэльыт.
Ымытвата, ымльота рыннинэт.
Ръэнут-ым, гэмгуттуут нинэӄэплюӄин, эвыр о'равэтльо нылӄугръуӄин, чымӄык агыткаӄаткыльэн, чымӄык амынгыӄаткыльэн, чымӄык ӄунлылельын.
Наӄам нэнъыӄэначгыт ымыльо, леӈытаӄ-ым ӄаагтатыльыт.
Ырык нотагты муулӄытгъэт.
Ярак ӈалвыльычгын нэныпкирэтгъэн.
Ӈутку нэнвыргыргэквъэн.
Ынӈатал нымытваӈӈогъат.
лымынкы.
Ръэнут-ым, ӄынур нэнатчыӈатгъан, леӈытаӄ-ым нэтульэтгъэн, нъомрынатчыӈатгьан-ым лымынкы, ынръам айылго нэлгыгъэн чеэкэй улювкы, лымӈэ рэлӄутгъэ юрэӄ.
Ынӄэн-ым ынӄэн, ӈыронӈэнӄагльан, рулӈинӄэглъэн.
Ӄун ӄэйвэ ынпычьыӈинӄэй о'птыӈэнӄай.
А'тав-ым ӄаайпы ы'лё галяйвыӈӈолен.
Эвыр-ым ынӄэн тымъён ытленъюӄэй, таӈкынмалвальыӄагтэ гатлювъёӄая.
Мэйӈыльыӄэгти таӈкынмал.
А'мын ытлён ынӄэн нымнымин ӄол винрэтгъи тэгинӈэтык, этыӄун йичьэмиттумгын ръэнут, ӄэйвэ, вынэ гэйичьэмэ тэгинӈэтгъэт.
Ръэнут-ым ытлён, ынӄэн яральыт а'тчаркыт.
А'тчак лывавыӈӈогъат:
Э'ми о'равэтльан?
Ӄынвэр эвыр вэлюгъэт.
Ы'ттъыйӈын-ым ынӄэн нэвилюлгэтгъэн, энарэльо эвын ип-эм ынӄэн-ым ытлён нэнатвагъан.
Энатватъыттъыйӈын ӈаргынэнагты йыньёлӄыл таароӈкы.
Ытлён вай налӄырэрыӈӈогьат ынӄэн тымъё, тымӈэвыльо нылгыӄин.
Эвын ип-эм ытлён маччечавыӈӈогъат, эвыӈӈогъат ынӈот:
Тынӄынаранмыӈын?
Э'ми ӈот ытлён?
Ынӄэн ытлён ы'ттьыйӈын ынӈин нэнтыгъэн.
Ръэнут-ым ытлён, ы'ттьыйӈа лымынкы улювльуювнин.
А'мын вай-ым гаеӄален.
Эйгиръювынин лымынкы, льуювнин, чеӈэт нымкыӄин.
Миӈкри ы'нынтыгьэн?
Амъянра гэтчивлин амманаӈ.
Вэчеты гэтчынин рырагратык.
Ынкы вай-м опопы!
Вэлер-ым никвъэт:
Вэлер-ым мытъымльугъэн!
Ярат-ым лымӈэ пагчеӈгыргын мэйӈылыӈыр, амӄынъычо эквыргын вальын:
Миӈкри ӄытгьи, э'митлён?
О'равэтльан тымӈэквъэ!
Эвын-ым нычичэвӄинэт, нитӄинэт:
Ынӈот-ым, нанмыгъан!
Унтымэквъэт, иквъэт, нъыттъымльугъэн:
Эвыӈан, ганмылен!
Ръэнут-ым, нымтомгычгын ынӄэн пэнин тармачьыӈӄаанматыльын ынык пэлгэты.
Гы!
Ӈавъанчыӈын-ым вай ытлён ӈэнӄаеты, пэнин орайылӄыньэты, уткучитыльын.
Нивӄин:
Этыӄун нанмыгъан.
Мэчичьу урэйылӄэтыркынитык!
гэтэӈэйвулетлинэт.
Въэйӄэгти нылӄэгнэвӄинэт.
Кэтэм эвын нынпыткэвӄинэт.
Унӄэн-ым нэлӄыриркын — э'митлён тэгинӈыльын?
Ръэнут-ым ытлён!
Нымъеквэ!
Ӈэнри нэлӄыриркын мэйӈымыгнымык, пытляӄ-ым ытлён, ӈыркэквъэт ӄынур.
Ръэриӈыткутэ, пынлёткота нымъеквэ, ӄынвэр эвыр нэнкэтэмэвыркын пыӈыл.
Ръэнут-ым, пынчоткота эвыӈӈогъат:
Вынэ вай, аӈӄальырамкэты гарантолен, гамытӄырэлен.
Яральыт-ым вай ӄынур тылянвыгъет а'тчаӈӈогъат.
Эты ӈан эмувикыт, эты гаярама, амӄынъылё ныягнагэчеӄэнат, наӄам эвын ныпэлӄынтэтгьэт, нырагтыӄэнат.
Аръаля кытчайва, этлы гэкэӈэ иткэ.
Пэнин рырэляӄатвоочгываты ӈатйыръыйӈыт пэнин рытъёт.
Ӄынвэр ӄолетъылё ӈэнку вытрэтгъи гэкэӈыльын, эвыр-ым ымыӈ муульын ӈэнку вытрэтгъи яалыӈӄач.
Нылеӄин муульын.
Ръэнут-ым, лиӈыльыт эвыӈӈогъат:
Энмэн-ӄун ӈотынӄэн!
Ынкы а'тчаӈӈогъат, тылеркын-ым вай тагэнӈыльычгын катам ырыкагты.
Ръэнут-ым, эймэквъэт ӈутку, тэӈчымче нъэлгъэт.
Эвыр ӈан чичеквъэт, миӈкри вай гэрлинэт.
Лыгэн чичеквъи, нывилгъи.
Ӄоныр-ым эвыр иквъэт:
Ытлён вай мыйъогыт!
Гук!
Элымӈэ!
Гук!
Ивкэ ралӄаӈынвык!
Виин нырвэӈэтӄин:
Мургин вай йыӄӄэй ярак гэнчегитэтлин?
Гынонпонтасӄык нэнпыткэквъэн.
Йыӄӄэй эйвулеткылинэт ырыткук?
Гэтэӈвъентылин.
Ӄутысӄичетгъи, тыгаръэлягъэ кытгынтатгъэ.
Ынръам ӄутиинэ кытгынтатыльын ӈэнри ӄэгнэвлин.
Рыратӄаптэк иннин.
Пирӄыгьи ӈэнку, накытгынтыпэнрыгъан.
Панэн-ам нэюльэтгъи, льогты лылепкы.
Ръысӄычгэ левты наркыплыгъан, найванчемаквъан.
Ръэнут-ым вай, ӄоныр-ым муульыт эймэвыркыт.
Виин пэлягты иквъэт, ӄулимич-ым вай гэнъэтлинэт, гэймэвлинэт:
Вако!
Мургин ылвылю мытпэляркын!
Тэтъын ӈан кычавчьатгъат ярагты.
Лыгэн вай раёвынво лыгнин ӈавъанчыӈа ы'вэӄуч.
Ытръэч пууръыткугъэт ӄынур ынӄэн.
Рагтыгъат-ым тэгинӈыльыт.
Ынӄэн етгъэт вай ӈанӄо, гынуннутэк-ым вай ипэ нытваӄэнат.
Ы'ръынивӄинэт нымъеквэгты тылеӈит:
Мынӈыркэвыркын!
Ӄытлыги тэгинӈысӄивыльыт.
Э'квырг-ам лыгэн чечатльаӈэты нымӈылёӄэн тагэнӈыпьычгын винвэ, тымысӄэвъё:
Минкы варкын?
Э'митлён?
Ачвачьэты нивӄинэт:
Мынӈыркэвыркын!
ръылеӈӈогъат-ым ӈанӄоры.
Эвыр ы'летгъи, тэтъын ӈан муулӄытгъэт.
Чаагты ӈанӄоры, рымагтэпы, гыноннотайпы.
Э'квырг-ам эвыр элетэ найъонат.
Ӈутк-ум вай элеӈитгьэт, миӈкы вай-ам рочыӈкы ӈутин Экулымэк, гивигьэт ынкы.
Нэмэ яврэнръогъэ, айгысӄэты и'ргъэт.
Э'квырг-ам эвын, мыӈкы нымтэгын, Эндэгыркэнӄач нывилгъэт.
Йыӄӄэй-ым гивэ, анымкэляӈэты ныгалянат танӈынотагты.
Нымтэгнык ынкы нывилгъэт.
А'тав ыргынан, йыӄӄэй ыргин тагэнӈывагыргын тайкыё?
А'тав ыргынан, чиниткин нутэнут гапэлялен.
Ӄынвэр эвын нытайыӈӄэн пытӄытагэнӈытык.
Лыгэн пууръыткугъэт.
Ӄэйвэ ӈэнку нытванат-ым, ӄырым ръэнут нэнъыльугъэн, чеӈэт пууръыткульыт.
Чымӄык-ым энмэч ӄэйвэ чеэкэй нытваӄэнат, энмэч ныннъалекатӄэнат, ныӈэвтумгэтӄинэт, нырэӄӄинэт, чеӈэт ръалё нынъэлӄинэт, миӈкри чимгъун ныплыткуӄинэт.
Миӈкри эмэлкэ майӈываӈэгыргын ныплыткуӄин.
Миӈкри вай чымӄык, ӄынур нылпууръыткуӄин, нъэӄэлиӈэтӄин, ӄэлюӄ-ым миӈкри, тэгинӈыльын чечатльанвычгын-ым ымыльо.
Ӄутиин-эм кэтэм тэгинӈыльын этлы энанмыкыльэн.
Элвэльин нэнанмыӄэн, эвыт лымӈэ экык, кэтэм чымчекин, йичьэмиттумгын ръэнут.
Рыглётавэмэнӈата нинэнтыӄин.
Нивӄин-ым: — Э'птэ ӄыглёгэ, ӄытэвиминӈыги!
Ӄэйв-эм ытлён тоттагэнӈатыльыйӈын мэйӈылыӈыр нъэӄэлиӈэтӄин.
Эв-ам ынӈин нылпууръыткуӄин, нымэлевӄин, э'ӄэлиӈэтык ныпааӄэн.
Ынӄэн ытръэттэгын.
Ӄун-ым ытлён ӄонпы айгысӄыӈӄат нъэлгъэт.
Тэнанытгэванӈа ынӈот ӄулитгивиткук.
Мынгытча гивигьэт ӈунку.
Ынанӈэнчьан йичьэмиттумгын этъым ӈанӄокэнайпы этъым вай гуйвэллин.
Пэляк ынкы ылвылю лейвыгъи.
Нымнымык ныгаляӄэн, мыкнымык.
Ӄытлыги-ым ытлён амгыевкы ыннаннымэты, рымагтынымэты нылеӄин.
Ӄытлыги-ым ӈан амойвачгыргылвачгын.
Пэнин ӈитльэтыльын ынӄэн-ым ӈанӄэн гыюлетрэмкэ ганывъёльавлен, ӈанӄэн ынӄоры.
Ръэнут-ым, пыкиргъи, ръэлетгъи ӈэлвыльык.
Йыӄӄэй эйгулеткыльин ырыткук?
Леӈытаӄ-ым пууръыткульылӄыл ытленъюӄэй ӈыроӄавӄай.
Йыӄӄэй-ым эйгулеткыльин ырыткук?
Майӈъаткэвма ӄэгнэвнин ойвачвагырга.
Ӄачачгынъегнэн.
Ынкъам эквэтгъи ӄэлюӄ-ым ылвачгын.
Наӄам нымачылвавӄэн, наӄам ытлён ӈоонкы гэвытрэтэ.
Эргаръогъэ, панэна вытрэтыльын ынкы, ӄынур мальатчальын.
Эты ӈан ы'ттъэ айъока, гъаттъыма наӄам.
Ръэнут-ым вай?
Чавчыварамкычгын йыӄӄэй уйӈэ ы'ттъыкэ?
Гъыттъылин, мыкъыттъыльын!
Ойвачгыргын нэрмэӄин, чимгъун ӈунри гэнлилин, йъэлыги эмувикитэ йъонэн.
Этлы ӈан гэкэӈэ эвыт лымӈэ иткэ.
Ӄун-ым ӈан кыеӈ эвыр имимык.
Наӄам гаӄэтыӄаатленат мимылти, наӄам тылвъылкэ.
Ынкъам гэкэӈэ этъым люӈиткэ гитлин.
Вэлер-ым а'мын ыннэн ы'ттъыӄэй .
люӈынлейвэ гэнтылин.
Ытръэч лыгирӄэй гэнлейвылин.
Ръэнут-ым, гынтэквъи чеӈэт ылвачгын, льунин.
Ӄэлюӄ-ым кылельэннин.
Чеӈэт эвыр ойвачгыргылвачгын, майӈыгытгылӄатгъэ, тинылӄэтгъи, этлы ӈан нотасӄыеквэ эгынтэвкы,
йъэлыги ӈан тинылӄэтгъи.
Ръэнут-ым, ӈанӄэн гытгырочгын этлы эвытрэткэ, ынӈин вальын майӈыгытгын.
Пэӄэтатгьэ, ойӈысӄытатгьэ, итъунтэтгьи тинлыӄык, и'ннымлегъи, киквъи ынӈин.
Рыпэт ӈирэче, тиквъэк ытлён, киквъи.
Ӈирэӄэвкинэк кивкинэк нымнымэты ӈэвъэн ӄытгъи, леӈытаӄ-ым энанпынляквъэ:
йъэлыги ӈан тинылӄэтгъи.
Ръэнут-ым, ӈанӄэн гытгырочгын этлы эвытрэткэ, ынӈин вальын майӈыгытгын.
Пэӄэтатгьэ, ойӈысӄытатгьэ, итъунтэтгьи тинлыӄык, и'ннымлегъи, киквъи ынӈин.
Рыпэт ӈирэче, тиквъэк ытлён, киквъи.
Ӈирэӄэвкинэк кивкинэк нымнымэты ӈэвъэн ӄытгъи, леӈытаӄ-ым энанпынляквъэ:
Ы'вэӄуч гымнин э'митлён?
Нымнымыт иквъэт:
Э'ми?
Гэръэлин?
Атӄалвайӈын-ым йъонэн!
Гук!
Элымӈэ!
Тагам!
Мынылӄыритчыӄиквъэн!
Э'митлён?
Тагам!
мэӈкалӄаӈынвыгъэт мынлеркын?
Эквэтгъэт ӈирэргэри.
Ыннэн-ым ӄлявыл нымнымин яалятгъэ.
Амманаӈ нъэлгъэт, ӈэнку айвэкэнак атӄыйӈык ылвайӈык вытратылӄаӈынвык.
Ӈэвъэн-ым ытлён нотасӄэпы энарэрыӈӈогъэ.
Ӄол-ым тэныткынэты, ӄоныр-ым ӈэнку, ӈоонкы, ръэнут ӈан нуувэтӄин, этыӄун тинтин, ръэнут?
Ынӄэн йъонэн, рэймэвыркын.
Люур ӈотыӈ рэймэвыркын-ым вай чымчэӄэй, рыкатамавыӈӈонэн, алкылыӈӈонэн.
Эвын ынкы энмэч таӈапаӄатлыӈ.
Льулӄыл тинтинык гинэнчыӄэтлин.
Лынавнэн тумгытум.
Эвыр етгъи.
Эвын ынкы тумгэпил.
Нэйӈэгъэн ярагты.
Ӄэтэвӄун ынӄэн ӈэвъэн гэкэӈыльын.
Ырытти катам рынрэты мынгык, эвын ынкы гэвъилин.
Нанрагтатгъан.
Ӄэтэвӄун ӄол йичьэмитгумгын нымтакачго нытваӄэн.
Нагтыгъан.
Катам нэнмигчирэквъэн.
Ойвачгырга этъым гыёлятварата ӈанкойпы вэлвавылӄэва нуйвэлгъэн.
Ылвайӈын этъым нанывъёляквъан катам кытур.
Ӄуннымэ-ым нытваӄэн чавчыв ӈэранрата, ӄоныр-ым гэнымтумгэ.
Йъарат гэйилыӈэвлин-ым нымтумгын.
Амонайгын-ым нынны.
А'мын-ым ынӄэн мэйӈэрмэчьын Амонайгын.
Ынкъам ныӄытлиӄин ӄаайпы лейвык.
Ынкъам этлы эначгэӄаанмыкыльэн.
Ӄэлюӄ-ым гэчимгъулин эрмэчьын, гивлин:
Лыгэн раӄылкылчыӈын.
Иӈӄун чамъам рэӄын ривӈынин: а'ӄараӄынэвкы вальын.
Ӈавъанчыӈын-ым эвыӈӈогъэ:
Мытӄупӄэтыркын чавчываночыӈкы!
Мэвын гивэ, тынмыгъан: мырвэ мытитыркын!
Читэвын авалёмкыльэн ы'ваӄочейӈын торынвэтгаватык.
Амӄынъычо рывэтгавага гивэ ӈавъанчыӈын апылмаркэгыргын.
Ръэнут-ым, ӄынвэр эвыр лымаляквъэ.
Ръэнут-ым, ӄаагты ӄытыльын кыленин.
Ӄорак кынмал ваӈӈогъат.
Ӈэгны ӈоонкы варкын.
Нымтомгычгын иквъи:
Кит-ам!
Ӈаан ӈэгны мынгитэсӄиквъэн, мынрэӈгилимык нэкэм эвын, мынъёпылӄэвмык!
А'мын-ым нырэӄын-ым!
А'мын-ым нырэӄын-ым!
Ынӄэн леӈытаӄ-ым, эрмэчьын иквъи.
Лыгэн ӈэнку кувлылӄытгьэт, ӈэйык пыкиргъэт.
Гэмэпирэлин-ым, пэнин-ым яачы лейвыльын нымтомгычгын.
Лыгэн-ым ръэнут кувлылӄытгьэт, яалейпы пиринин.
Гынмыл-ым валячгын атчэты миӈкы гэнтылин.
Пиринин-ым, ӄачакэна мынга нанӄын ымычвэта рыннин.
Рытрилнин-ым, тыгаръэлягьэ, кытгынтатгъэ, пэӄэтатгьэ, ӄэлюӄ-ым ымычвэта.
Ванэван этлы энрэӄэвкэ, лыгэн пэлянэн.
Рагтыгьэ томгайӈын, ярак пыкиргъи, киквъэт ынӈин.
Ынӄэн вулӄытвик рагтыгъэ.
Ы'ваӄочейӈын ӈавъанэты-ым турыпкирэ этлы авэтгавка.
Кыеквъэт эргатык.
Тагам!
Гымнин итык гынник тыплыткугьэн, гынинэт ынръам рырэӄэвыркынэт?
Ӈавъанчыӈын иквъи:
Гук!
Элымӈэ!
А'мын гынан аръаля ымыльо!
Гук!
У'рэгынин вэтгав.
Гэплыгынникэ мынытвамык!
Ӈавъанчыӈын итчывъеӈъэлгьи:
Эгэй!
Тагам-ым!
нырэӄын-ым!
Валяйӈын рытъэннин тэӈымнэнин, пучьэчыку йъонэн.
Чейвыгьи энаагты.
Эвын нымилгэтӄин, ӈэнку йъонэн.
Ръэнут-ым тынпынэн.
Пэнин милгэтыньын ӈэвысӄэт.
Миӈкри эӈэӈӈэвысӄэт, ӄэтвынӈэвысӄэт ынан чинит.
Пэнин милгэтыльын.
Ытлянъёӄагчыӈын валёмгьэ, ӄалгэкэтльаӈэнӄагчыӈын.
Тэтъын ӈан, кынмайпы ӈытогъэ.
Эвы-ӈан пъояачейпы ӈэнку ӈытогъэ, гынтэквъи тымӈэнотагты.
Ӄутиинъэм выргыргэтыльын валёмнэн.
Тымык лывавыркынэн ӄол-ым вай, ӄынвэр пэчасӄэвнэн.
Ӄун-ым вай янот-ым гыткарытрыттэ чывиткунинэт, мынгыкэн-ым ымыӈ чывиткунинэт.
Пэнрынэн-ым ынӈатал ӈэнӄагчыӈын.
Эвын гэйӄунтэтлин.
Мэткиит йъонэн (êûåëãîíýí).
Òûìíýí í'ýíêó.
Ðûðàãòàííýí.
Ëûãýí òûìíýí, èìòèíèí ÿðàãòû, ðûïêèðýííèí.
Ê'îë-ûì âàé òýí'èëþëüûêý ãýíúýòëèí ðûòðû÷âýòêîî.
Ûíí'àòàë ӄынур ялгытыльын ръэйвэтгъи.
Утьым, ымыльо ръэнут, чывиткунин, оргырэл.
Ръэнут-ым ытлён, увэлӄычгын тэйкынин эмутъымин, оргырэлен, гаёмроттыма.
Ынкы рытрилнинэт-ым ынӄэн.
Туръюӈэтык пэнъёлгычгын кэнрэтгъэт ынкы.
Ӈылгылчыӈын-ым аны!
Ӄоныры тэнтымгык гырголягты кытьэӄопыӈ нылӄытӄин.
Читэвын ы'ттъыльыт алваӈӄач нытаӄэнат, вэлеквойгойпы рагтыльыт.
Ӈылгылльогъат-ым ынӄэн, ӈэнри пъултыгъэт.
Пыкиргъэт ӈутку.
Ръэнут-ым вай, миӈкри вай, панэна пэнъёлгычгын варкын.
Лыгэн-ым эвыр ралӄаӈын вай варкын, ынӈот а'м!
Гэчеӈыттэтлин Амонайӈын тумгытум.
Чит-ым ытлён тульэтгъэт: ӄэлюӄ-ым вай рэӄын риквъэ, чеӈэт нэльунэт?
А'мын-ым вай, ынӈин гитигым!
Гык!
А'мын-ым э'птэ тури мынмытык!
Ӄэлюӄ-ым вай, йыӄӄэй авэтгавка ринӈытык?
Го!
Вынэ ӄырым!
Ӄынур майӈармагты лявтытаӄаӈӈогьат:
Энмэч ӄытатаӄъаӈыткогэ!
Гы!
Итык-ым ӈан ынӈин авнавэтгавка.
Гыто нъинэлгытык, нъэнарагтантык!
А'мын-ым ӄэлюӄ-ым, тумгэйӈыт!
Мури нэмыӄэй ынӈин мынинмык!
Гыт-ым, тиквъэк, нэмыӄэй нъывэтгаквъан.
Наӄам таӈгэлеквыргыт.
Энмэч-ым киквъэт ынкъам ынкы.
Ръэнут-ым, амгээнвэтгаквыргын ныяаӄэн.
Эргатык-ым татаӄъагнэнат.
Этчылвавытвагыргын орвыт ритчэвнинэт.
Вэнлыги пыкиргъэт ӈэнку, атарго нъэлгьэт вэтгавкы.
Ръэнут-ым, чычеткинэгинивэ яврэнак найъогъан, нанмыгьан.
Амонайӈынэн ӈэвъэн энмэч тыльугъэн, гынан-ым экык льугъэн.
Энмэч-ым нынны гымнан лыги: Тӈэчейвыӈэ.
А'ӄагэвэӈэтчыӈын ынӄэн ӄун-ым ытлён.
Еп торалятвэты пыӈыл мытвалёмгъан, ӈанӄэн нымтагнынӄаткэн, айгысӄырамкэпы мытвалёмыӈӈогъан.
Нивӄинэт-ым ытлён: — Нывъиткуӄинэт, нъэӄэӈытгыӄин.
чымӄык нымэлеквъи.
Эвыр аръаля чымӄык тымэты нинэнтэгъеӈэвӄин, ӈирэче, ӈыроча ныткивӄин, наӄам авнаӄамэтвака, ытръэч мимыл, йъарат мимыл, ӄырым нытымӈэтвагъан, йъарат мимыл нинэнуӄин амӄынъычо.
Ытлён вай ынӈин вальын а'ргыргычгын гэетлин.
Ръэнут-ым вай, мургинэт энаальыт въэткоӈӈогьат.
Гытгаръогьэ-ым вай.
Мури еп мыттымӈэтваркын.
Ӈалгылыяалральыт, ы'ттъыёлральыт, кэтэм вытгыры мури вальыморэ.
Ӄуульэтръуркын-ым вай, еп мури таӈэчвэрагыргын, мургин яраӈы.
Торгытгаръок-ым вай а'ргыргычгын пыкиргъи.
Ӈыръа йъилгыт яанэнат ӈутку ыннэнилюкэ а'ргыргычгын, мыкныммури чеӈэт.
Ытлён вай, ӄуульэтръуркын мургин яраӈы еп ынкыри.
Ынкъам вай трэтылягъак.
Гырголяйпы ӄынур йъычгын нылеӄин, вусӄууч.
О'птыма ӈан йъылиӈын, тыляймавыӈ итыркын.
Рэтыляма ӈэнку нинэгитэйгым.
Ӈутку эймэвыркын.
Ӈутку гымыкӄач рыпэт высӄумчыку нъэлгъи, овъалыо'равэтльагэнэв.
Овъалырамкычгын гавэръыма, тэӈувъэлегинив.
Алымы таӈъылё, тиркытир эвытрыкэ гэнъэтлин.
Тымӈылёнат чымче вальыт.
Иквъэт: — Гыныкагты мыннуткусӄивмык!
Там!
Янот мывинрэттык!
Йъэнкэкин вай орвытъолӄай тыпиригъэн — леӈытаӄ-ым вай, рэтыкэн тытвыркын.
Ытлён вай тыпиригъэн орвытъолӄай, тэквэтгъэк.
Тыгырголятгъак, тыпгатгьак, тыриӈэгъэк, тръэгъэк.
Гырголяйпы тыляйвыӈӈогъак, ярамкыт рыновыргыкыпчева тыйыркыӈӈонат, эвыр нэнанпэӄэтавэгым ярат.
Ӄытлыги ӄун гымык тумгин ӈинӄэйин — мыгӈинӄэгльигым — эвыр ӈэвъэнин увиритти ӄытлыги гымнан чинит тынмытконат, тыркыпчевынат.
Ынкатовэкэн гымнин тумгыт а'ргырга льунинэт, пыкиннинэт, рэтылятовэкэн.
Ынкъам нивигым: — Гымнан чинит увиритти тынмытконат!
гэгитэмури, гагалялен-ым а'ргыргычгын ӈутинЭкулымэк рочгэты.
Эвыр-ым вай танӈыйыръын нэмыӄэй!
Тачавчываӈа гитлин, нэмыӄэй аръаля чымӄык ярат уйӈэ!
Пыӈыл валёма ӈотэнАколымарочгырамкын тэмурыӈӈэ гатвален, гэтьэттывилин нэмыӄэй нымнымычгын.
Ги!
Тумгытум гымнин, Ӄлявыл, ельоотомгын, тынӄынкыри гатвален, таӈэчвэрагыргын.
Ӄутти ратвагты ныпэляӄэнат энаальа, миӈкри чымчекинэтэ ӄырым ынӈин ы'нпэлягъан.
Эчвэра ынӈин ратвагты ныпэляӄэн авынъяггалма — ӄэлюӄ-ым нывъиӄинэт.
Лымӈэ ыннэнъют ярачыко ынӈин ныпэляӄэнат, лымӈэ ӈирэют.
Тылевъитэ нитӄинэт этьым а'м.
Ӄэлюӄ-ым эвыт чечатлянвыт, тэӈвъик ӈутку нынэляӄэнат.
Амачвачьыян ытръэттэгын ынӈин ныпэляӄэнат, эвыр ӄынур этумыкэ нъэлльэт — ярат-ым ӄулиникэк ӄутти пэлярат ӈыроча нытгивиӄинэт панэна вэтчагты, ӈыраӄавкэнак ныпэӄэтатӄэнат, чеӈэт ныпэтатӄэнат, рэтэмыт-ым ынанкэн, ныпэтатӄэнат, тэнмилгыт ёа' нинэнчыпъэткувӄинэт, ныничвытэтӄин-ым, нывилетӄин ръэнут.
Ӄулиникэк ымыӈ тэврит ӄынвэр ныпэӄагтатӄэнат.
Ӄол нымным, Амче, тэӈынкыри нытваӄэн, чеӈэт-ым малгаляльын а'ргыргын.
Амче ынӄэн мыкӈээккыльын.
Ынкъам ынтоолпырачгын нымнымычгык, чавчывачгын, Арэнуӄат нынны.
Ытлён-ым нэмыӄэй гэвъиткулин.
Ӈэвъэн гэегтэтлин амынан, ӄол энаальыӈэнӄай, Амчен ынӄэн, леӈытаӄ, ытлювъёӄай, рулӈинӄэй.
Ӄынвэр-ым ытлён, Амчен ӈааккачгын нымнымэты ы'ттъылетгьи, ӈэлвыл рычаатвавнэн, гэкэӈэ этлы иткэ, этъым эмъэӄэлиӈэ камчечы гэнъэтлин.
Йъэлыги ы'ттъыльэтгьэт, нымнымык пыкиргъэт гэрулӈинӄэе ӈирэргэри, гымык йъэлгытомгык, Элыгыӄына, въиритылекы.
Нэмыӄэй тынвыӈирэргэри Элыгыӄынтэ, гатлювъёкая нэмыӄэй.
Ынкы ваӈӈогъат.
Амчен ӈааккайӈын, камчечынъатльайӈын, ӈэлвыл пэчасӄэвнэн, панэна ӈот игыт вачгааркын.
Ръэнут-ым, ӄынвэр эвыр ытлыгынин эргыпатьян чымче, ытлыгэты ӄытгъи, гымык йъэлгытомга ӄаата рыльэтэннин.
Ынӈатал рыпкирэннин ярак, эргатэты апылмаркэтыӈӈогъэ Амчечгын ынтоолпырагты, миӈкыри ынӄэн рачыко у'вэӄуч пэлянэн ӈэвъэнэ.
Пэгчиӈу лыӈыӈӈонэн матальа — ӄаӄа, тытэӈэт ӈан, райъоӈыӈӈонэн рачыко вальын.
Эвыӈӈогъэ: — Вэлер мыгитэсӄиквъэн ынтоолпырачгын!
Эвыӈӈогъэ:
Алымы а'ӄавъэӈ вальын, эӈэӈыльын!
Ӈээкык ачыгнэн, Ӄоныр-ым о'птыргарэ, мытлыӈыргарэ, ынтуулпырэт ӄутти.
Ытлён вай найъогьан, лыгэн эвын гапойга итгъи.
Ытлён ӈэнри томгайӈыт чейвыгъэт ярагты, пойгын рынрынин Амчена, ӄынур майӈыгыннэкэты.
Ӄэлюӄ-ым ынӄэн рыныманнэн лыгэн акватыӈок ӈавъанчыӈа тытыл.
Амчейӈына ынӄэн ампойга рыраӈӈонэн тытыл.
Ынкэтэ тагъат ӈэнри, этлы нымэльэв атытлёпка тылян.
Ампойга тэйкыркынин, рырайвыркынэн, нэмэ чьовыргын пойга ёрокэн рыранэн, этлы мынга эпирикэ, ампойга тылян нинэтэйкыӄин.
Ӈэнку ынтоолпырачгын гитэнин:
Эвыӈан, ӄэйгипэ гэвъийгыт?
Вэлер-ым тыльугыт!
Миӈкыри мынтыгыт?
Йыӄӄэй нотагты мынльэтэтгыт?
Нэмыӄэй ӈутку танъярачыко тэнмаквъэ!
Вэлер-ым тыльугыт!
Тагам, тэквэтыркын!
Ытлён ӈан рагтыгъат.
А'ргыргычгын гагалялен, эчвэрагыргын рэмкын гатваӈӈолен.
Эвыр-ым ытри нэмыӄэй таӈэчвэрагыргын гатваленат.
Тытэӈэт ӈан!
Ӄынур ынанчинит тэйкынин а'ргыргын Амчена.
Ӄун ӈирэӄ ынтоолпырачгыт въигъэт.
Таӈынан чинит кэлы ӄынур льунин — лымӈъэм эвын тумгинэт о'равэтльат, вата итыльыт, ынӄэнат лыгэн въигъэт.
Ынин чиниткин лиглиӄӄэгти ынкыри вагъат.
Чеӈэт въильын ынтоолпырачгын эгитэсӄивкэ нъынтынин, таӈэчвэрагыргын нъытвагъан.
Ӄоныръым эӈэӈыльын Амчейӈын, этъым-ым гэйгулетлин рэӄык, ынык кэльэтэ гынрыру нылгыӄинэт ынин чиниткин лиглиӄӄэгти.
Ынкъам ытлён ынӈин гатвален.
ӈэлвыл мыгӈэлвыл йъарат, ӄоныръым йъарат нутгигым, мэӈин ӈъочьын ӄлявыл, тымӈалголяӄ ӄаарамкын, алвавараткэн мэӈин эвыр ванляльын, ымыльо нэналпынрэгым.
Ӄоныръым чама кочырӄлявылегым.
Ынӄэната ӈъочьэгым гэнъэлигым, гаӈъотвэйгым ынӄэната ӄонпы.
Гымнин пэнинӈэв гэвъилин, янръалявылё тынъэлгъэк, лымӈэ тыӈэвынъюсӄиквъэк, чавчывак, Пэнэлӄутынэ ытлыгык.
Чавчывачгын ынӄэн!
Наӄам Пэнэлӄут ӄаайпы лейвык нъэнӄэӄин, ныӄытлиӄин.
Тылвамгымнан нинэгынритигым, тылвамгымнан.
Тораймэтъётьам, турӈэвъэнэ ӄлявылӈэнӄагтэ ӈыраӄ йытонэнат.
Яачекэн-ым йыток, яврэнак ытля въигъи.
Ныппылюӄинэӄэй ытръэч гаӈэранрынныма нэнэнэӄэй ытльата пэлянэн, йъарат-ым эвыр яйвачгыргын ынӄэн нананаӄагчыӈын, миӈкри вай гымнан-ым итык-ым ратвак нэналвавэгым.
Этьопэл мэӈӄо чейвыткук нынъэлигым.
Танӈык-ым ӄынвэр тытваӈӈогъак, миӈкри номӄэн яраӈы танӈэн ӄоныръым.
Янръалявылегым, микынэ иръын нытэйкынин, уйӈэ!
Э'ми омран, ынкы тытваӈӈогъак.
Читэвын аккагты тъытэгъеӈыркын, э'квыргъам мыгӈэвысӄэтыльын.
Гымык э'тки, мыквэтгавыльыт-ым.
Ынӄэната э'нӄу тылгыркынэт, юрэӄ транӈэнайпыгъа.
Гымык чимгъук э'ӄэлиӈу тылгынэт ымыльо.
Ӄынвэр-ым Вачелена качакык, ӈутку Поӄосӄык ӄонпы гымнин чимгьун тэгъеӈыркын, миӈкыри ейвэчу инэлгыгъи.
Ӄоныръым аӈӄак мэмылӈыттык, купрэткук чама.
Читэвын кынтагырга мэмылӄая нъэналпынрыгъан, ӈирэӄ эвыр ӈыроӄ, юрэӄ трэрэвилыткуӈыркын рамкэты.
Ӄоныръым гымнин игыт иръылӄыл уйӈэ.
Яв-яв!
Ӄээӄын ӄулиникэк, ӈотӄэн йъилгын рагалягъа, ӄэйвэ трэлӄытгъэ Вэлевгойгогты.
Эвыр-ым мытмэмылен гырон, ынкатагнэты мэмылӈыттыгыргын транпааквъан.
Ынӄоры ылвагты трэтэгъеӈгъэ.
Юрэӄ кынтавагырга ринэйылгъэ, вэлер-ым киткит, чеӈэт гымнин ыннэкупрэн уйӈэ, ынныӄаеты тралвавӈын.
Наӄам амноталяйвыӄлявылегым, ылванотагты тытэгьеӈыркын, нэмэ галгалеглеӄӄай миӈкы нытваӈӈоӄэн, юрэӄ тьыльунэт тъэр.
Чама ӄэйвэ мэйӈынутэргын тэйкык.
Миӈкри уйӈэ ынӄэн, кытур-ым мыкылвэмкын тынмыгъан, магны тэйкык, эвыр ныппылюӄин нутэргыӄэй, ӈэнку нэнаёйгым тэкичгын, миӈкыри нывилетӄин амӄынъычо.
Ынӄэната чама ылванотагты йъарат тытэгьен 'ыркын, гымнин льэлеӈиткин.
Эвыр-ым яврэнак, нотасӄычгын рэӄитыгъэ, ръынетгъэ, вытку ынкы трапаагъа, ӈэргэрык.
Гачыӈаймээткольатлен якотыльывэлыткъолявыл Элыгыӄы.
Тъэче гивигьи, ачыӈ эвнэплыткукэ.
Ӄынвэр-ым ытлён ранторкын, трэннонтаркын.
ныӄитыӄин-ым, ынкъам аалёмка нынъэлӄин ёк.
Ръэнут-ым, ӄытлыги гачмовагыргын гатагъяӈыӈӈолен.
А'ргырго рытчынин, ёк лывавыӈӈонэн нэтэгъейӈын.
Ӄынвэр-ым эвыр вэрэтвэтгавыӈӈогъэ ӈэвтумгык-ым, ниркэнэ, Ункуулынэ.
Нымтакачго вай ытлянъёйӈын.
Ӄоныръым эвын этынвата Трэннонтагьэ.
Миӈкри ӈинывмиӈыльын ӈэвъэн.
Ръэнут-ым ытлён ынӄэн а'ргыргын льунин.
Ӄоныръым эвын ытлыгын ымыӈ виритэ гитлин, ынӄэн кылеркынин.
Гук!
Ытлыгын янот иа'м этлы атвыка?
Нэмэ э'ӄэпуӄыльын ӄыятлепы, а'ляёк нылвавӄэн.
Ӄытлыги выквын гатомгатлен ӄыетлычыку, элгывыквын, ръэнут, наӄам нутгыӄин, таӈковлёкы вальын.
Нанывъечыко въиплыткук нэнчичьэтгъэн.
Ръэнут-ым ытлён виритгъи.
Ынпычьэккэтэ рытрылпыннэн.
Читэвын въэвъентогьэ.
Рытьэннин валы йытонэн, тыгинрынин, нэмэ эюгъи, тэӈыткэеквъи, лынавыӈӈонэн тымык.
Ӄынвэр ынан чинит иквъи.
Опопы ӄынэнывъэквытык!
Ӄэглынангэт нанэлгынатгъан, ынӄэната нанмыгъан.
Плыткунэӈу, нотаӈ рылык, ӄыетлын нэгитэгъэн.
Эвыӈан ягталма выква нъаляёӄэн, чыгэе, рэӄэ.
Эвын выквылгын нэльугьэн.
Ынкъам ынӄэн экык нэмыӄэй ынӈин итгъи яачы.
Ынӄэн-ым ӈэвтумгык вэрэтвэтгаквъэ.
Эвыр-ым валёмгьат чымӄык, лымаляквъат.
Торлымалявкы ытлянъёгты нэнльэтэтгьэн, парааттэгчыко нэйӈэгъэн.
Ӈэнку нэнчегитэтгьэн.
Ӄэлюӄ-ым ытленъютэ рырылпынэн, нэмэ лывавнэн.
Ӄэйвэ ӈэвэӄ ынан чинит нинивӄин: — Аны вай!
Мэчӈунри ӄынтэгъеӈэвыркын валы!
Вэнлыги нэналвавӄэн.
Ӄынвэр-ым нэмыӄэй, ытлыгын ӄынур, вэтгав яанэн: — Опопы ӄинэнилгыпэтгытык!
Ӄэглынангэт нэнилгыпэтгъэн.
Ынӈатал нанмыгъан.
Ръэнут-ым, ытръэттэгын.
Гымнин энаальын Ӄайыворвыӄай нэмыӄэй виритгъи.
Ныкоттапыткыӄэн нинэнпэлӄувӄинэт тумгыт.
Гъэӄуткулинэт янот гэӈэвъэнэ, ӄоныръым чикъэӄэккэльын.
Ынӄэната ӄэмвэ, вэрэтыӈӈогъэ.
Гатльа-ым нынмараватӄэн.
Ынкы кургъи, ӄэмвыгъи.
Ынкъам виритгъи.
Мэчеммуульыт, уйӈэ аянраӄаака.
Рырвэнрыёчымӈачгын ӄулеккэтэ нанмыгъан, э'ӄэмыкэккэльын наӄам.
Ынпычьэккэтэ амӄыньычо нэнанмараватӄэн, леӈытаӄ-ым въитэйӈэтэвкин чымӈачгын нанмыгъан.
Митигым, ытлён ӄэйгыпэ виритыркын, ныгагчавморэ, ръэнутэт нэнантэнмавморэ.
Орвыкэн ръэнутэт мылельыт йылгыльыт нынэлпууръымури эмлекычьэ.
Мурыкэкинэ-ым а'мын ытлён йылгыльын орвоор въэяак-ым э'тки.
Йылгыльын-ым а'мын рыйылгатъё въэтыляма ӈэнри ынык рамкэты нъычимиръэтгьэн, миӈкри-ым нитгъэн?
Ынӄоры ы'ттъырамкычгын а'мын ытлён вайынӄат варкын.
Нэкэм-ым ытлён лыги въэӈӈольын ныгтыӄэн въирэмкэ.
Лыги нылгыӄин-ым вай, нивӄин: — Ратымӈэквъа, миӈкри!
Торкамчечы нъэтльэн лыги нылгыӄин.
Нымкыӄин-ым ръэт эмчичеткинэгйит ръэт варкын.
Ынкъам ымыӈ томыгӄорэн въиэвиръын этлы аяака.
Нытайыӈӄэн.
Ӈэнку-ым амвъэрамкычгын ӈалгылегты лейвык, айвачытак, ныйӈоӄэн, нивӄин: — Эвиръыт ръэнут морыкыткэркыт?
Нынтаглятӄэн.
Ынӄэната тумгин имыръэнут этлы аяака, нэмэ ӄораӈы тумгин.
Гытгытэ ӈъочьыӄая ӄэйвэ ръэнут кэтэм чиниткин нэнаяаӄэн.
Торавэръыйӈын, томыкайпы аймэтъё, тумгин рырэӈавъё, ынӄэн вэнлыги нэнапэляӄэн.
Ӄэйвэ пэнин эмытъэт-ым чиниткин нэнаяаӄэн.
Ынкэмир эвыр а'ӄарамкычгын йъарат.
Этлы ӈан ивкыльин ынӈот: — Мачынан ныяаркынэн!
Лыгэн эвыр мэӈӄо лыги нытчыӄин?
Ӄун-ым а'мын ытлён ӈытэӄ въипэлӄынтыльын мурыкэкин.
Ынкы этъым а'мын лыги нытчыӄин въэвагыргын.
Эвъянва ӈытэӄ нынпэлӄынтэвӄин въильын-ым!
Лыгэн эвыр гымнан чинит въильыкин эвъян гытьынпыӈэвӄэе, чавчывавальанма, рыничгырэвкы, гинэйытлин чит, тынтээватгъан-ым кытъаткэ.
Ынкъам-ым ытлён въитылельын нинэнпэлӄынтэвӄин чымӄык ы'ттьэ.
Ӈачгывэлёйпы нинэюуӄин, чама нэнанвэтгаватӄэн ы'ттьын, нинивӄин: — Этын ӄынпэлӄынтэквын!
Титэ мынтаӈынӄамэтвавыркынэгыт!
Этъым эвын эвъянва чама.
Мыркоа'ргыргыян ныпэлӄынтэтӄин.
Вэчыръогыргын тыляма.
Ы'тгьэ-ым ынӄэн пиӈкуюуйвык льолӄылеты ӄынвэр нинэнпэлӄынтэвӄин.
Э'квырга майӈыа'ргыргыян аалёмкыльэн.
Ынӄэн-ым, въипэлӄынтэтыльын-ым тэнчыкэевкы, ы'ттьын нынмыӄэн.
Ынӄэната ӈан чавчыварамкычга ы'тъын ныгйипӄин, ынӄэнавагыргыӈкы.
Итык яйвачы въинынпэлӄынтэвкы ынӄэн ныкэтгуӄин.
Йыӄӄэй яаёлӄыл, рыраӄавъёлӄыл?
Ытръэч рыӄамэтвавъёлӄыл!
Эвныпэ-ым ытлён имырэӄык етыльын ы'ттьын: армагыннэкэты, кайӈэты, гэӄулилин.
Ратгэмавӈэн вусӄумчыку.
Тэӈӄычиӄун-ым ымыльо гэплъыттьылин, мыкрамкычгын.
Мытлейвымык — этлы ӄол уйӈэ атвака.
Ынӄэн-ым ынӄэн въитылельын а'тав лыгэн чымӄык ӄаата нэнэнатватӄэн, а'тав лыгэн.
Миӈкри рынгыӄораӈы ӈоонкы ыяайпы эмлейвык а'тав лыгэн, наӄам лылете нинэльуӄин, нывытрэтӄин ӄэйвэ, итык-ым миӈкри-ым ыяайпы.
Ынӄэн чымӄык митъэвъильын вай, авъентока нъэтльэн, эченур еп вай атэргатка вай егтэтльэт, лылепыльыт, ӄун тумгыт вай.
Ынӄэната вай, турвъик этлы атэргаткыльэн.
Нытайыӈӄэн.
Мыркоа'ргыргыян э'ӄу нылгыкин ынӄэн въирэмкэ.
Нивӄин: — Раӈӈытагьэ?
Ӄэквэтги!
Ӄырагтыгэ!
Нырагтыӄэн-ым, ныпэлӄынтэтӄин.
Амалва нытваӄэн, чымӄык ӄэйвэ нывъентоӄэн, ытръэч камчечы нынъэлӄин, ӄоныръым эты нырэтыляӄэн, нырэӄӄин.
Нивӄин: — Ынӄоры тыетгъэк, въэрамкэпы!
Эвныпэ вай нывапаӄоӄэн рэмкын, Яагльа нырэтӄин вапаӄ.
Роӈӈок, нивӄин, вапаӄ нэнанвэтгаватӄэн: — Въэрамкэпы ӄинэнлейвыги!
Ӄэглынангэт ынан ынӄоры нинэнлейвыӄин.
Анӈааркын, кэгытрэркын.
Ынӄоры нинэнлейвыӄин, ӄытлыги увирит.
Ынкъам эвыр онмыа'ргыргыян ныӄысӄычэвӄин, ныӄонпыӈавӄэн.
Ынӄэната гынмылкин тывъё, авэръытковыркын, энантаглятковыркын, этъым ынӄэнырык лыги нытчыӄин.
Ынӄэн ынӄэн ӈыронляӈэрык: ӄол ы'ттъырыпалӄынтавъёта, ынӄоры ӈирэӄэв, ынанчинит яйвачвагырга, пэтле въирэмкэ э'ӄу лыгвагырга, ынӄэната пыӈыл нытвыӄэн, ӈыроӄав вапаӄольа нэнатвыӄэн.
Наӄам Ӄайворвыӄай чекавэтываӄ ӄынур ваӈӈогъэ, митъэӄитпыльэтыльын.
Миӈкыри вай мури энантэнмавкы митъэӄитпыльэтыльымури, гынмыл имыръэнут ӄынур вэлываӈэльыморэ, орвоор, ръэнут.
Ытлён мытъёптаӈавӈомык, мытвэлюмык.
Вулӄытвигъи, ныкиръугьи, ръэнут тылвавъеткынка мытытвамык, лыгэн кытӄамэтвагъэ.
Имыръэнут танъян амынан рунин, чачаян.
Пынлёк эккэт, гымнан тивынэт: — Ымто?
Рай нырэӄӄин?
Ӄэмиплыткук!
Лыгэн йъэлыги нивӄинэт: — А'м а'м, гатчатлен, гэйылӄэтлин!
Оргоор вай ынӈин ярак яалегты киквъи, ӄынур въильын.
Эргатръогъэ-ым, кыевкы пэнин этлы антока.
Ванэван нынторкын, пэнин ралкотвальын.
Ынкъам ӄымэл ынан-ым а'м ӄун-ым ытлён, мурыкэкин чавчываваратэн киткит вэрэтвэтгавкы нытайыӈӄэн - ынкъам ӄымэл ынан-ым яврэнак ӈыроӄ эккэт въигьэт.
Ынкъам майӈытайӈыгыргын, вэрэтвэтгавкы ынанчинит льунин.
Ӄоныръым тынӈивыгъэн, тиквъэн:
Ынӈэ ӈутку атвака!
Ринэнръэлевыткугъэ ӄаак, ӈаргынкэнаӄайык, рэӄык.
Ынӄэната ӈырэтгъи.
Ӄулитгивик Арароӈӄач въигъи.
А'мӄон ытлён, мурыкэкин эгрурувэ киткит вэрэтвэтгавыльын вай ягтачвагырга ӈаргынэната нэнавалёмӄэн.
Ынкъам ынӄэн тъылегрурувэ киткит нывэрэтвэтгавӄэн, нинэмэйӈыркурӄин эмытъэт чиниткин вэтгавӄай киткит.
Ӄэлюӄ-ым вай нынпааӈатӄэн-ым.
Ытръэч ынин линлиӈкин ръэнут, ынӄэн эӈинмыӄэй вэрэтвэтгавӄай ӈаргынэнагты нинэмэйӈыркурӄин.
Нивӄин: — Гымнин увик ӈотӄэн!
Тыёргывэтгаквъак!
ым ӈан, ныкаргэчаткоӄэн нутэнут.
Ӄаата чачо нинэтчыӄин лымынкы торалятвогыргын.
Ынкъам чавчыват нивӄинэт: чипчыӈыльыт.
Ынӄэн а'ӄалеӈгыргын.
Амлывава гымнан гаёргывэтгава.
Наӄам гымнан еп торӄлявылё нинэплыткуйгым анӈэн, нэнайъойгым ӄаат: ынкъам лывавыӈӈок ӄынвэр гаёргывэтгавэгым, гивигым: — Э'гот!
Ваго!
Ӄыпэнрыгыткоо!
Ӄынугыткоо!
Ӄымэл гымнан тымэйӈыркургъэн.
Этьоӄааӄын тыӄаанматгъак, ытръэч кытагты вальын, нэмыӄэй линлиӈкин, мооӄор тынмыгъан.
Вытку ынӈот тынъэлгъэк, ынӄэн ёрговэтгав тыгтогъан.
Ытлыгын гымнин янор Трэнногты ӄытгьи.
Ы'ттъыётральын-ым чавчывачгын ы'ттъыёл муулӄытыркын, Айгынто нынны.
Ӈэнку пыкиргъэт.
Нивӄин Айгынточгын, чавчывагаймачьыӄлявылчыӈын:
Ӄычейвыткуги, ӄувилыткуги!
Нивӄин ынӈот:
Опопы янот мыӄамэтвасӄэквъак!
Нивӄин Айгынто:
Этлы!
Янот нывулӄытвигъэн!
Вулӄытвигъи-ым, кытӄамэтвагъэ, нанӄытъылыӈӈогъэ.
Иквъи ынӈот:
Гук!
Тынанӄыпыгтыгъак!
Айгынто вэтгаквъэ, иквъи:
Опопы илюкэ ӄытвагэ!
Гэнкиръулин-ым, ӄонпы майӈытьылыӈӈогъэ, вэтгавкы лывавыӈӈогъэ, эйылыкэ нъэлгъи.
Киткит эргыръогъэ, майӈыкамаграӈӈогъэ.
Айгынтона ӈэвъэн рыгъевэннин:
Тагам!
Камаграркын!
Ӄылӄутги!
Ээк гэнынлевлин, лылепгъэт: о'равэтльан йылӄэтыркын.
Нэныгъевэтгъэн:
Мэй!
Мэй!
Ӄыгъекви!
Налваквъан.
Ӈэвъэнэ вилютэ палёмтэлнэн.
Уйӈэ, этлы авъентока.
Иквъи Айгынто:
Гук!
А'м уйӈэ, гэвъилин!
Ӄонагтэ нэгтынэт, ымыльо иръыт.
Ынръам рымнэтэ гайколятленат (чеӈэт о'равэтльан гэвъилин).
Ынкъам айколяткынык нэтрилгьэн, ӈэранъоравэтльа нэпиригъэн, ӄол гыткак, ӄол левтык, рымнэтэ гиниргиӈэтлин.
Иквъи ынръам авынральын:
Тагам!
Ӈ элвыл ӈ анӄо ӄагтагыткы!
Ӈэлвыл пыкиргъи, ӈирэӄ ӄаат нанмынат.
Ивнин ӈэвъэн:
Тагам!
Ӄынпэтгынэт!
Ывэма рэмкыльымкын етгъи, амӄаарамкын ымыльо, ӄорэмтэльыт.
Ынръам гамӈылёӈӈолен, а'лянвэнаӈкэн выквэпойгын лявтэпы нэнкылвэтгъэн.
Вытрытвальын пэнээльын намӈылёркын.
Нивӄинэт:
Ы'мто?
Миӈкри ӈан тэгьеӈыркын?
Рэӄэ?
Гэкэӈэ?
Пэнээльын нивӄин:
Ӄырым!
Нивӄинэт лымӈэ:
Этыӄун чейвэ?
Нивӄин:
Мачынан чейвэ!
Ытръэч кэӈунэӈ ӄинэйылгытык!
Мэӈиннутэк рарычгатгъа?
Иквынутэсӄык!
Этыӄун мытрэнутэргыгыт?
Нивӄин:
Ӄырым!
Этъым мытрэнлывэтгыт?
Нивӄин:
Нырэӄын-ын!
Нымкыӄин уттуут гэривлетлин, йынйын гэтэйкылин, йынйын гэнлетлин.
Йынйыныткынык нэтрилгъэн пэнээльын.
Гэлвылин-ым ынкы.
Питии наӄам гэпинтыӄэтлин, амманаӈ гэлӄытлин.
Айгынто нивӄин:
Гук!
Ынанкэн-ым!
Нэнэнэт нымкыӄинэт!
Гук!
Э'квыргъам мачынан!
Амманаӈ рэнъэлӈыт!
Гарагтыленат ынръам.
Пыкиргъэт ярак.
Ынӈатал ымыльо гымнин йичьэмрэтти чымӄык гэвъиткулинэт.
Ыннэн нымэйыӈӄин чакыгэт, чимгъун уйӈэ, ӄонпы тъэркин, амӄынъычо эмтумгин ӄлявын тэгьеӈу нинэлгыӄин, качайӈыӈавысӄатыйӈын.
Ыннэн гымык мыӄыӈ вальын нэнэнэӄэй йъарат тъылыркын, амӄынъычо тэргааркын, э'йӈэвыркын:
Атэ!
Атэ!
Ӄыетги!
Маравыркын чакыгэт, ивыркын:
Эӄуликэ!
Эӄуликэ!
Ӄоныръым пэрӄыёркын йъарат айколяткынык.
Ӄынвэр гэвъилин, нынны Гэкэвйи.
Ялгытгъат, ралӄаӈынвык гапэлялен, и'гэ гэнулин.
Ынкъам нивӄин Айгынто, мургин чакыгэт нинивӄин:
Опопы яраӈы ӄыпэлягын гынин!
Э'ӄэӈэвысӄэт, ӄытлиӈэвысӄэт, миӈкри!
Лыгэнитык гынритӄэв, рагынрэтык э'нӄээркын.
Нивӄин ӈэвысӄэт:
Нырэӄын-ым!
Гымнин чеӈэт ытлыгын уйӈэ, у'вэӄуч гымнин уйӈэ!
Йыӄӄэй ӈан гыт тратараӈгыт, ы'ваӄочеты рэтэм тратэвляӈын?
ытлыгынин тайкыё кааран, утъымыт, тэвририл, варэт, ратйытъёлгын, ёроӈы гэчвиткулин, нэмэ рэтэм гэчвиткулин, ӈирэӄӄликкин ӄораӈы ӈэнку ганмытколенат, амъалыгатгата, эмпилгычвиткутэ, авынаёгты, ынӈин эюльыльыт гапэляленат, гарэлӄытрайвыленат.
Ынръам гымнин ынйив етгъи, нивӄин:
Гук!
Ытлывъёйгыт!
Гымык ӄытваркын!
А'тав мынмэйӈэквыт!
Рэмэйӈэтгъэ эвыр, ынпыначго трэнъэлгъэ, гымнин яраӈы раматаӈын.
Ымыльо ӈэлвыл гымнин рэйминӈын.
Ынкъам гымнан мытлыӈэн элеӈитти ынык нытвайгым.
Амӄынъычо амгымнан ӄаайпы нылейвигым.
Амӄынъычо рагтык, кэткэтӄамэтвак.
Маравыркын наӄам, ивыркын:
Гук!
Иа'м мэрынрэ чейвыткуркын?
Нылюмӈигыт, иа'м мэрынрэ лейвыркын?
Лёмӈэӄлявылё рээчгатгъа!
Киткит ӄулиникэк нэмэ:
Опопы мыталяйвыгыт!
Ынръам энаталяйвыгъэ, амлявтэпы, амчаата, амӄынъычо.
Ӄынвэр ымыльо рочыӈкы гытгак гъирлинэт нымнымыт.
Мури ымы.
Панэна ынкы энаталяйвыгъэ, эмуттэ.
Нивигым:
Опопы янра мынъэлгьэк!
Омылёрочгэты тычейвыгъэк, атчета, тывинвэквэтгьэк.
Вытку ытлыӄэты О'мрувъена тыпкиргьэк, Выльэӈъомрувъена.
Нивӄин:
Гэетигыт?
Опопы гымык ӄытваркын!
Ынин йичьэмиттумгын, а'ӄаӄлявын нэмыӄэй, амӄынъычо нымаравӄэн.
Нэмэ ынкы ӄээӄын элек гатвайгым, нэмэ тэквэтгъэк.
Выквыӄайына ӈанӄэн тыетгъэк.
Иквъи Выквыӄай:
Гымнин ӈэлвыл тъэркин!
Чамъам!
Гымык ынӈэ атвака!
Нивигым:
Нырэӄын-ым!
Опопы нэмэ мэквэтгъэк!
Ынкъам ӈэнку тыпкиргьэк Э'йӈэвйинэ.
Нивӄин Э'йӈэвйи:
Гынин ынйив ӈутку чымче варкын.
Опопы кынмал ӈэнри мынылӄынмык!
Нэмэ мытэквэнмык, гымык ынйивык Утилгынэ мытыпкирмык.
Нивӄин Утилгын:
Ытлывэ!
Етгъи?
Ии!
Гэетигым!
Нивӄин:
Тагам!
Эвыр гыт эргатык ӄаагты ӄылӄытги!
Нивӄин гымнин ытлывъётомгын Ранъаквыргын:
Нымэльэв вэлёлгын ӄыгитэркын!
Ынйивин нымкыӄин тумгин ӈэлвыл гэръэчетлин.
Нымтумгын Вэтлы амӄынъычо нытульэтӄин.
Э'митлён эчьыльын ӄораӈы.
Ымыльо нэнанмыткоӄэн, нутэк нинулювӄин.
Ынкъам этынвыт етгьэт, ныӄааёнратӄэнат, нивӄинэт:
Чымӄык уйӈэ!
Вэтлы нивӄин:
Этьым, гатымӈэвленат!
Ынкъам нивӄин ӄол ӄлявын:
Этьым Вэлвынэ гэтульэтлинэт!
Этын нымаравӄэн, нивӄин:
Гук!
Иа'м тульэтгъи?
Вэтлы нивӄин:
Гук!
Гым-ым ванэван, люнтульэтэ!
Нивӄинэт ӄутти:
Мачынан!
Мачыргынан!
Ынӈэ амараквылгыка.
Мачынан гатымӈэвленат!
Ынӈатал гым нэмыӄэй тэквэтгъэк.
Пэнэлӄутынэ тыпкиргъэк.
Нэмэ Пэнэлӄут гымнин йылгынйив, ытльанъев, ръэнут.
Ытръэч Пэнэлӄутынэ а'ткэвма нытвайгым.
Нымаравӄэн, нивӄин:
А'ткэвма гэнъюйгыт!
Наӄам а'мын гытлеӄамэтвата, наӄам э'ӄэлтээркын ӄорагынрэтык.
Ӄынвэр трэвилючвиткугыт!
Нивӄин:
Эвыӈан нэмэ ӈотӄо а'ткэвма рэнъюгьэ, транмыгыт!
А'тав нымэльэв ӄыгынрииркыниткы, ӄынӈэюуркыниткы!
Авнанрылгальата!
ытлывэ ипэ нэрмэӄин, ӈирэнлеӈу нэнапэнрыльанморэ, э'тки нэналвавморэ.
Чеӈэт эвыр ныӄэюлтэтӄин, нэргавӄэн, нивӄин:
Мэйӈыӈирэтури, рыпэӄэтавкы эналвавыркынэтык!
Опопы ӈэвъэну мылгытык, гыпильу!
Нивӄин:
Гык!
Гыпильыӄэгти, чикэмульыӄэгти!
Ынӈатал гымнин йичьэмитгумгын ӈэнку гэетлин.
Ныкочыраткоӄэнат ытри, Пэнэлӄут, Гэролгын.
Ынээльин гымнин Пэнэлӄутынэ ӄликкин ӄаат гэпирилинэт.
аӄам ытлён гэквэтлин ярагты.
Ванэван этлы эйылкэ.
Ӄэлюӄ-ым ръэнут ныйыннин?
Уйӈыльин, тынӄуйӈэ ръэнут!
Ӄоныръым тымӈэляйвыльын ынӄаначгын ӄэглынангэт.
Эргатык-ым Пэнэлӄутынэ иниквъи:
Опопы гынык йичьэмиттумгин кочырвэл ӄинэйылги!
Нивигым:
Ӄырым!
Нивӄин:
Валы ӄинэйылги, ӄол чаат!
Нивигым:
Ӄырым!
Ӄырым!
Иткэнин-ым чаат.
Нивигым:
Опопы ынъевэты мъэӄэйилетгъэк!
Тэнӈэквъи, иквъи:
Рэрэӄ-ым!
Мачынан!
Ынкэтэгнык танӈэнайпыгьак, кэӈунэӈ тыпиригъэн.
Пэнэлӄутынэ гэнапэнрылен, гивлин:
Какомэй!
Ӄъэӄэйилысӄикви!
Эвыр лымӈэ ӈирэмури мынмаравмык, гу!
Кэӈунэӈ гымнин иткэнин, кэӈунэӈэтэ гыткайпы гэнаркынлылен.
Игыр еп нытъылӄин панэна.
Ӄоныръым ымыньо ыргин рэмкын э'тки.
Таткъомрувъе, ынин ынтуулпыр, гэӈирэнытленъюлин ынанъаткэӈычьын.
Ытлён мытвыгьан игыр.
Кытур ӈанэнӄат Таткъомрувъе Омакатгойгогты гэлейвылин.
Омакатгойгойпы ныетӄин, нырагтыӄэн.
Ынык йичьэмиттумгыт, ытленъюк Гинюӄэйынэ, ынкы нытвайгым.
Тактьомрувъе пыкиргьи, нэлгааткоӄэн.
Элгааткома Тактьомрувъерык рэмкыльыт гэпкитлинэт нымкыӄинэт.
Ӄол Ваалгыргын, Рулты, Рултынйи гэӈэвъэнэ, Э'гылгын.
Никвичиӄинэт.
Таткъомрувъе Ролтувъена нымаравыӈӈоӄэн, нивӄин:
Гыр раӈӈытаркын ӈанӄо?
Гытлеӈъочьэгыт!
Пэчыгэчечгатыркын!
Гытлеӄамэтвагэчечгатыркын!
Нивӄин Рултывйи:
Чит винрээсӄивыльигым!
Нивӄин Таткъомрувъе:
Наӄам иа'м эвинрэткэ?
Нивӄин Рултывйи:
Э'квыргъам гэнпэвигым, ынпыначгэгым, миӈкри мывинрэтгъэк?
Тэлеӈкинэт ынпыначгыт ытръэч нывакъотваӄэнат, авынральа гэнтэӈычьевэ.
Наӄам винрээсӄивыльигыт!
Иа'м вакъотваркын?
Йыӄӄэй ынӈин нывинрэсӄивӄинэт вакъотвата?
Нивӄин:
Вынэ!
Ынӈэ авакъотвака тралявтытачайвэгыт!
Нивӄин:
Мачынан, итык эвыр аӈыркылятка рииркын!
Рэляӄэӈатъылычгэты амаӈыркылка тэгъеӈыльигыт!
А'ӄапэляӄавыльычгэгым!
Таткъомрувъе анӈэнайпыгъэ, ивнин:
Тагам, м-ым!
Мынпэнрывылгымык!
Рултывйинэ ричит гэгтыпин, гиръытвилин.
Нивӄин:
Нырэӄын-ым!
Ӄэнапэнрыгэ!
Таткъомрувъена ымыӈ ричит гэгтылин гаваляма.
Нивӄин:
Ӄырым!
Ытръэч левтыӈыттэ трэнтыгыт!
Ынпыначгын-ым лявтэпы гаркыпчевысӄэвлен ричитэ:
Тагам, ӄывинрээркын!
Ӄывинрээркын!
Нивӄин ынпыначгын, нытэргатӄэн:
Гы, гы, гы!
Нырэӄын-ым.
Мывинрэттык!
Иръын гайпылен, кэӈунэӈ кынмал гэпирилин чаат, ӄаагты гакытгынтатлен.
Этьоӄааӄын Таткъомрувъена намӈылёмык:
Э'ми Рултывйи?
Мури нивмури:
Ӄаагты гэлӄытлин.
Таткъомрувъе ныӄулильэтӄин, нивӄин:
Го, го!
Рултыв!
Ӄырагтыгэ!
Ӄырагтыгэ!
Ранъаӄаткэвӈын ытленъюн яраӈы!
Энмэч-ым гарагтыленат гэӈэвъэнэ кынмал.
Тыляма амтэргата нитӄинэт.
Ынӈин вальын армачьычгын, Таткъомрувъечгын, ымытлыӄык ынанчавчыначгын.
Кынтавагырга ӄулитгивик ганӈъотвэвлен.
Паналӄотгыпы ваамэты танӈэты тылӄытгъэк, Поӄосӄаеты.
Мытив: опопы мыннугъэк!
Чеӈэт танӈырамкын тамэмлыӈа эмыннэ ныегтэлӄинэт, опопы гым кынмал ынӈин.
Вэлер-ым мычаӄарогъак, мыпинтэкичгугъэк!
Васӄайӈын-ым Голяёвычгын нивӄин янор, иниквъи:
Аӈӄагты мынылӄынмык кынмал!
Ивыркын:
Тъэр мэмыл мытранмыӈын, опопы кынмал чывэӈ мынынлигьэн!
Ӄликкик мынгыткэн гапароллен мэмылтэ ганмыленат.
Ынӈатал элек нивӄин:
Кыткытык мынкэӈикупрэткумык кынмал, пай-ым мыйылгыт!
Кэӈикупрэткуплыткук нивӄин:
Опопы Амчена рээн Уттэӄэйынэ ӄылӄытги!
Ынкъам Поӄосӄакэн вээмӄэй уттэ мынэйпыгьэн, нэмэ ынкэкин пай мыйылгыт!
Ынкъам четлянкан ӄыкэӈигын, нэмэ чымӄык четлянкан мыйылгыт!
Ынкъам льэлеӈкы ӄывилыткуркын, ӄыгаймычьаквэ!
Ынкъам-ым ынӄэн гэльэленръулин-ым, нивигым:
Опопы-ым янра мынъэлгьэк!
Нивӄин:
Ии!
Гынан чимгьутэ!
Нивигым:
Тагам!
Пай гымнин ӄинэйылги!
Васӄайӈын-ым нивӄин, иникъви:
Уйӈэ гынин пай!
Ванэван этлы эйылкэ.
Мэркычгыргын катам танӈычгын, ы'ръыӄлявылычгын!
Ӈэвысӄэт ыннэн иквъи ынӈот, гивлин: — А'тав нотагты мычейвыткугъэк!
Гэӈирэвмиӈылин, ымыльо ныппылюӄин кмиӈыӄэгти.
Ынръам ӈыроӄав гагтолен.
Гивлин ынӈот:
Опопы мынатэлгыгэчесӄэквъак, муунъыгилисӄиквъэк!
Тааӄогъэ, палёмтэлгъэ.
Ӈоонӄо ӄулильэтыркын:
Го!
Ӄыетги!
Нивӄин:
Ээй!
Ээй!
Ӄэйвэ мыетгъэк, трэетыркын!
Ӈэнку гыргоча ӈайыткынык Кэлы вытрэтыркын.
Ӄытлыги гыттытэ, пыкиргьи ӈэнку ӈавысӄатчыӈын.
Кальайӈын-ым иквъи:
Гынин йытоот тъэр?
Иквъи ынӈот:
Ӈыроӄ.
У'вэӄуч-ым гынин мэӈин-ым нынны?
Нивӄин:
Гымнин у'вэӄуч Упэнкэ.
Тагам, ӄырагтыгэ!
Ытръэч ынӄэн тымӈылёркынэгыт!
Ярак пыкиргьи ӈавысӄатыйӈын.
Ы'ваӄочейӈын-ым ивнин:
Кэлы ӈотыӈкы варкын!
Кэлы ӄулильэтыркын, ивыркын:
Упэнкэн ӈинӄэгти мэлмэйӈэтыльыт!
У'вэӄуч нивӄин:
Како!
Ӄулильэтыркын!
А'тав-ым мывалямнаркын!
Ныппылюӄин-ым валяӄай, ытръэч рылгымил.
Чымче-ым нъэлгъи, ӄулильэтгъи, типъэйӈэгъи:
Кык, кык!
Упэнкэн ӈинӄэгти мэлмэйӈэтыльыт!
Мыпонторкын!
Ӄоныръым ӈутку пыкиргьи, э'йӈэквъи:
Упэнкэй!
Нивӄин ӄол:
Вуй!
Гынан чинит вэлер ыннэн ӈинӄэй ӄинэйылги!
А'мын-ым ӄырым!
Гы-гы!
Опопы мынугыт!
Ярачгын колё нымайыӈӄэначгын, йыкыргын гааӈкатлен, ымыльо гэтиткэтлин, яраӈы гъоравэтльама гэнулин.
Нивӄин:
Гы-гы!
Вэлер ныӈэнӄагчачаӄэн!
Нивӄин Упэнкэ ӄэлелвынчыку:
Ии!
Вэлер-ым ныӈэнӄагчачаӄэн!
Нивӄин:
Гм!
Вэлесӄун-ым ымыльо тыночгаттык!
Наӄам ынръам гырэлгъи, нивӄин:
Гэ-гэ!
Пилгын тынытьылеквъэн!
Нивӄин:
Упэнкэй!
Нэнэнэӄэгти ӄынинтыгыткы ӈаргыногты!
Упэнкэнэ э'чуулгын ӈаргыногты гэннэлин.
Кэльэтэ-ым э'чуулгын гэнулин гъаляма кынмал.
Нивӄин:
Гык!
А'мын-ым инэтэмъюӈыркын!
Иквъи Упэнкэ:
Ги-ги!
Мачынан!
Нивӄин кальачгын:
Опопы мытлыгьак!
Иквъи ынӈот:
Рэрыӄ-ым!
Упэнкэн тытыл ӄонпы ныппылюӄин.
Ытръэч кэлин еӄааӄ гатлылен, гэрэсӄивлин.
Лывавыркын-ым, ивыркын:
Ако!
Тылвавыркын!
Ы'мӈот а'мын!
Нэмэ эмйылыйыл гэрэсӄивлин, о'равэтльат нинэлӄырирӄинэт, нэналвавӄэнат.
Онмычыко, нутэргычыку варкыт.
Ӈылетыльэтыркын нымэйӈъэв.
Йилыйил-ым ытръэч гэлвылин.
Нивӄин:
Го-го!
Тылвыгъэк!
Опопы мыйылӄэтгъэк!
Арычгатгъэ ӈаргын, иквъи:
Гук!
Упэнкэнэ ӈинӄэе лёӈылпынра инэнтыгъи!
Кальачгын-ым йылӄэтгьи.
Упэнкэнэ пэнъёлгын тэйкынин Кэльэк гролмакы.
Увинтыльэннин.
Кальачгын гомавлен.
Иквъи ынӈот:
Мэй, омом!
Лылепыткугъи, иквъи:
Мэй, Упэнкэй!
Ӄынпиӈкуквын йынйын!
Иквъи ынӈот:
Ӄырым!
Наӄам нэнэны мыйылгыт!
Иквъи:
Эгэй!
Рэӄулымӈэ!
Иквъи ынӈот:
Упэнкэй!
Эӄылпэ!
Йынйын эймэвыркын.
Нивӄин Упэнкэ:
Яа-яв!
Киткит ӄъатчаркын!
Ралкогты-ым Упэнкэ ӄытгъи, нэнэны пиринин, ӈилгэ рыкылвэннин.
Гырголягты-ым иквъи:
Ӄоро!
Ӈанӄо!
Пылвынтыгыварачьын!
Гырголяйпы гыварачьын эймэквъи, ӄонпы чымче.
Ӈэнку ӈилгын гайпатлен, нивӄин:
Тагам!
Киткинуӄэй ӄытиӈугын!
Ярак гыргоча гэтиӈулин гыварачьын.
Нивӄин Упэнкэ:
Тагам!
Нэнэны гэпиригын, Кальачгэйгыт!
Нивӄин:
Э'ми?
Гынык киткит гыргоча!
Йыкыргын ӄытытлёпгын, гыныкагты мынэрэтгъэн!
Кальачга йыкыргын гатытлёплен.
Нивӄин:
Лылет гынинэт ӄилкымъетгынэт!
Рилкымъеннинэт-ым лылет, гэнэрэтлин киткит ы'ттъыёл йыкыргык.
Кэльэтэ-м гэпирилин-ым, миӈкри, уйӈэ, пэтле гэтиӈулин ӈилгын.
Го-гок!
Эӄылпэ!
Нэнэны-м э'митлён?
Тынвыркын!
Лымӈэ ӄааӈкатгэ!
Нэнэнэӄэй йынйыну нъэлгъи.
Йыкыркычыкогты йынйын эрэтгъи.
Тэргатгъэ Кальайӈын:
Гы, гы, гы!
Тыйыкыргылвыгъак!
Йынйыныткынык гэлвыльэтлин, ымыльо гэлвылин, ръэнут: гыткат, левыт, ӄэптин, ымыльо!
Иквъи Упэнкэ:
Гук!
Ӄынур гым-ым Кэльэк армаӈ вальэгым!
Гамгаваратык амкавыӈ вальэгым!
Кальачгын иквъи:
Мэчичьу эргавыркын!
Ӄэлюӄ-ым, иквъи, йыӄӄэй ӈан тынмыгыт!
Йынйынык ӈаргын Кальачгын ӈытогъэ, тылеркын-ым нотаггы, тыляма-м ынӄэн амӄынъычо тэргатыркын.
Нивӄин:
Гук!
Упэнкэнэ гэнанмэгым!
Ынӄэн-ым ынӄэн нутэнут ымыльо гэнлетыльэтлин, аӈӄак чымче.
Ынкы кукэтэ аӈӄакэн мимыл нинэривлыӄин, йынйыныткынык нинэттьыӄин.
Ынин нымэйыӈӄин кукэӈы, ӄынур яраӈы.
Ымыльо аӈӄакэн гынник кукэтэ нэнаймэӄэн: мэмыл, пэврамэмыл, унъэл, рыркы, каӈъэралгын, умӄы, канаёлгын, рытэнылгавкы нэнаймэӄэн.
Аӈӄакэн мимыл гэтьэрылтэтлин.
Ынръам нивӄин:
Тыттынратыркын!
Опопы мъэчэгъэк!
Ӄонагтэ валята гатраленат, лёлё гагтолен, ӈэранмынга нинэнрыӄин, мынгытӄлеккэн ы'лёӈэт амӄынъычо нъэчеӄин.
Миӈкри йынйын ӈылетыркын, ӈэнри нъэчеӄин, ымыльо йынйын нинэнпиӈкувӄин.
Ытръэч.
Ынпыначгын-ым ӈирэнэккэльын, аккагты нивӄин:
Ӄылвэгилиркынитык!
Нылвэгилиӄинэт, ӈирэӄ ылвэт нэльунэт.
Эмылвэтэ гагаймычьавленат.
Нивӄин-ым ынпыначгын:
А'тав ӄун, ӄэлгаргэлеркынэтык!
Ынръам нивӄин:
Гук!
Тылвавыӈӈогьак!
Опопы колекатачга мылейвыгъэк!
Нивӄин ытлеӈи:
Рэрэӄын-ым!
Ӄылейвыги колетакачга!
Ымыльо коон тэйкынин колекатыткынык, йыкыргын-ым тэйкынин, ӄынур конэн, ампылвынта рыкылвеннин йыкыргэпы.
Колекатыткынык вакъогьэ.
Пылвынтыкаӈонаӈачга ӈойӈыткынык кыплынэн.
Гэръилелӄытлин.
Йичьэмиттумгын гапэлялен.
Пэнин и'рэмъетыльын.
Тыляма ӄынур конэкон нъэлгъи колекатычгын.
Ӄынвэр эвыр ӈэнку конэк ы'ттъыёча яраӈы вытрэтгъи, гуйгун-ым нъэлгъи.
Ынкы пыкиргъэт, ӄлявыл рэсӄиквъи ралкогты.
Рэлкучыку уйӈэ мэӈин, вусӄымчыку.
Ытръэч ыннэн ӈэвысӄэт ныйылӄэтӄин.
Гэрэсӄивлин, гивлин:
Мэй, мэй!
Ӄыгъев ӄун!
Ӄычайпатгэ!
Ӈэвысӄэт этлы эгьевкыльин.
Нивӄин ӄлявыл:
Опопы лёльолгын мыниригъэн!
Ынӈин мыныгьеквъэн опопы!
Ӄлявыля лёльолгын гэпирилин, панэна йылӄэтыркын.
Ӄынвэр ымыльо лёльот гэпирилинэт.
Панэна йылӄэтыркын.
Ӄынвэр гарычгатлен, ӄынвэр-ым ӈан гоммачайпылен.
Панэна.
Уквэннин-ым, ӄонагты янра йыннинэт, панэна ныйылӄэтӄин.
Ӄынвэр-ым иниргиӈчыку нъэлгъи.
Ӄынвэр апаӄатлынэн.
Ӄынвэр-ым ӈытогъэ, конэткынык ӈэлӄиквъи, эквэтгъи.
Ынкы гэгьевлин, гантолен, гакытгынтатлен ӈавысӄатыйӈын.
Конэта пэнин тылельын.
Пэнин ӈэвысӄэт вэлеркылельын.
Эвлыналгыӈойӈыльын конэкон.
Налгыӈойӈэпы пирисӄычетгъи.
Панэна тылеркын.
Нивӄин:
Яв-яв!
Ӄэнъатчагэ!
Конэкон ӄъарэгын!
Э'нӄу лыгнин.
Ӄынвэр налгыӈойӈын рылыпъэннин, ымыльо ы'ттьым рылыпъэннин.
Нивӄин ӈэвысӄэт:
Гэээй!
Трэӄыркын ӈот!
Ӄынвэр-ым конэльын аӈӄак пыкиргъи, аӈӄачормык аӈӄальынымным нымкыӄин.
Ӄол ынпыначгын ӈэнку вальын нивӄин:
Го, ети?
Ии, тыетгъэк!
Мэӈ ӄ окэнайгыт?
Э'тки ыяакэнайгым!
Наӄам рэӄыльигыт?
Ейвэлигыт?
Вынэ, ӄырымэнайгым!
Наӄам ӈанӄо раӈӈытагъэ?
Опопы ӄыпэлӄынтэтги!
Эвыр эпэлӄынтэткэ ритгьэ, ӈутку пэтле наранмыгыт!
Э'квыргъам рэӄэ мыпэлӄынтэтгъэк?
Уйӈэ гымнин этыленэӈкэ.
Гымнин тэлмычгын варкын, эвыт лымӈэ мыйылгыт!
Таӄъалӄыл э'ми ратвагъа?
Э'квыргъам гымнин уйӈэ атаӄъалӄылка!
Гымнин-ым ӈаргын варкын ӈирэӄӄликкин короват.
Ынӄэнат ымыльо ӄынмыгынат.
Ӄъыттъымӈытойвыгын, пыгпыгчыку ӄыёгын!
Тэлмыткынык, ӄаптэткынык ӄытинэӈэӈгын.
Ынкъам ӄыӈэлӄикви, гырголягты ӄыриӈэги.
Тыляма-ым эмтэкичгэ ӄылпынрыркын тэлмэты.
Эвыр-ым римпэтвигъэ, ынӈин ӄылпынрыгэ!
Ӄъыттъымӈытойвыгын, пыгпыгчыку ӄыёгын!
Тэлмыткынык, ӄаптэткынык ӄытинэӈэӈгын.
Ынкъам ӄыӈэлӄикви, гырголягты ӄыриӈэги.
Тыляма-ым эмтэкичгэ ӄылпынрыркын тэлмэты.
Эвыр-ым римпэтвигъэ, ынӈин ӄылпынрыгэ!
Гимпэтвилин-ым тыляма, гырголягты тэкичгын-ым гэнинтылин.
Гинъытвилин-ым, наӄам а'мын ымыльо тэкичгын гэткулин.
Нэмэ гимпэтвилин.
О'равэтльа пааӄалгын чывинин чиниткин, гырголягты гэнинтылин.
Нэмэ рунин-ым, инъытвигъи-ым лымӈэ.
Ӈэнку гыргоча патгыргын вытрэтгъи.
Лымӈэ эмпатвэӈӈогъэ, лывавыӈӈогъэ.
Ӄынвэр ы'валлыӈын чывинин чиниткин, гырголягты ринтынин.
Пиринин-ым нэмэ, патгыргык ӈэнку пыкиргъи.
Гыргоча патгыргык ӈэнку вакъогъэ, пэӈъивэтгъи.
Паӈъэвӈытома тэлмычгын-ым въигъи.
О'равэтльан кынмал въигъи.
Тэленъеп ӈыроргарэ, йыкыргавыльын-ым, аӈӄальыо'равэтльан ӄол, чавчывачгын-ым ӈыроӄав, ныниликвылгыӄинэт.
Вэлеквылгыма-ым нымараквылгыӄэнат.
Нивӄин-ым йыкыргавыльын:
Опопы мыныяамэлгаррачвыӈмаравмык!
Нивӄинэт-ым ӄутти:
Нырэӄын-ым!
Ынкъам эвыр микынэ а'ткэвма нылӄэгнэвнин рыпъё, опопы мынынмыгъан!
Ӈэнку чекыяа ыннэн ӄоӄоӈалгын нынитлитӄин.
Киткит вытрэтыркын.
Нивӄинэт:
Эвыр микынэ рэнӄэплюнтэнӈынин, эвыр ынӄэн ымъычычоӈэт рэегтэлгъэ.
Эвыр энӄэплюнтэткэ рэнтыгнин, ынӄэн-ым мытранмыӈын!
Ӄырым ӄээӄынуӄэй ныегтэлгъэн!
Чавчыначгын-ым янотгьэ, ӄэгнэвнин, рыпыткэвнин.
Иквъи ынӈот:
Га, га, га!
Тынпыткэквъэн!
Ӄол-ым вэтчагъэ кавральычгын, лымӈэ рыпыткэвнин.
Йыкыргавыльын-ым ӄол ӈан-ым ӈан, алвагты ӄэгнэвнин, галягъэ.
Нивӄинэт ӈирэргэри:
Опопы мылӄ агнавычгатгыт!
Нивӄинэт:
Йынйын мынтэйкыгъэн.
Майӈыовэлӄачгын мыныгтывэнтыльатыркын!
Ӄыкэттыватычгатгэ!
Опопы э'ннэпы рыленылгавкы.
Ынкъам йынйыныткынык мынынвакъоквыт.
Эвыр ратэргатгъа, тэнӈу мытрэлгыгыт!
Ынкъам йынйыныткынык нытрилӄин, ымыльо ы'валыйӈыт гэлвылинэт, ӄыетлын ымыльо.
Йыкыргавыльын-ым тэргатгъэ:
Гы, гы, гы!
Ӄутги-ым тэнӈэквъэт, иквъэт:
А'тав гынан!
Танӈавӄлявылегыт!
Нывъиӄин-ым эвыр о'равэтльан, янракэн эвиръын нытэйкыӄин.
Ӄырым пэнин эвиръын ныяагъан.
Элвэльин.
Чеӈэт-ым эвыр лымӈэ чавчыв, ынпыӄлявыл, вэлер-ым таӈвылгыналгын тъэр, ӈыроӄ, эвыр лымӈэ мытлыӈэн, онмычыко ӈыркирчыку нытваӄэнат.
Турнэлгын ымыӈ, ръэнут ымыльо.
Нывъиӄин-ым эвыр, ынӄэнат вылгыналгыт ӈыркэрчыкойпы ныгтоӄэнат, ӈилгыт.
Нытуттэйкыӄинэт нэлгыт, ытръэч нынвыӄэнат.
Этлы эвирэткэ, нытайыӈӄэн вирэтык.
Ванэван этлы атылвака чама.
Эмынӈин нынниӄин.
Нинэтэлымгыӈӄин.
Торӄоолгын нытэйкыӄин, чеӈэр турӈилгын мачвэткынык ымыльо нытрилӄин.
Ныплыткуӄин-ым ымыльо ръэнут эвиръыт, яаёлӄылтэ ымыӈ нытэйкыӄинэт, пынаквыёчгын, рамаквыёчгын, ръэнут.
Ӄынур нытэнмавӄэнат ымыльо.
Ынӈатал илгынэчгымкэтъулӄэй нытэйкыӄин, ы'ттъытъулӄэй чьомыткынык нытипӄин, ы'ттьысӄытъулӄэй ӄынур.
Ӄэлюӄ-ым кэӈунэӈ варкын, лявтэпы ӈилгэ нынкылвэтӄин въильын о'равэтльан, каӈонаӈчьомыткынык нытлетӄин.
Катамгынонрок чотчотык нытрилӄин.
Кэӈунэӈэ гырголягты нинэнилгитӄин левыт, нывэтгавӄэн, нинивӄин:
Маӈэннотагты тэгъеӈыркын?
Ӈэнку варкын ӈэйӄэй, кыргысӄыӄэй, ӈэнри кылӄытги!
Лымӈэ нинэнилгитӄин.
Левыт нитчыӄин наӄам, э'нӄу лыӈыркынин.
Итык-ым ӈэнри?
Лымӈэ нымыркэтӄин.
Итык-ым ӈэнри тэгъеӈыркын?
Ынӈатал лымӈэ нэнамӈылёӄэн:
Ръэнутэт ӄыяагынат?
Ынӄэнат эвыр лымӈэ винчьэт?
Амалваӈ вальыт гаканъёт нэнамӈылёӄэнат, ӈилгын-ым нэмэ гыргол нинэнилгитӄин.
Нитчыӄин, э'нӄэтыркын.
Итык-ым элвэльинэт?
Ынкы нымыркэтӄин.
Ынӈатал тунӈилгэ нэнэноматӄэн, э'ми гынмылкин мачвэткынык вальын.
Ынӄэната нэнэноматӄэн.
Амгылгыгыргэты нинэнкылвэтӄин, нымкъэв нынилгитӄин ӈаргыногты, ымыльо мынгыткэн, эвыр лымӈэ ыннанмытлыӈэн, тъэркин-ым эвыр о'равэтльат, чымӄык амӈырооткэн.
Этлы тытлепы инэннэкыльин, рэнолгын нэнатытлёпӄэн, рэнолгэпы нинэннэӄин, рэтэм нэнанныматӄэн, пэтле ы'ттъыӄэй ӈэнку нэнанмыӄэн, пэнээльын орвыткынык нинэтрилӄин.
Тытлыӈӄач, рэнмыӈӄач орвоор нытваӄэн, каӈатлян яалегты.
Пагтылгык-ым эвыча ӈирэӄ варэт амволвакы нинэтрилӄин.
Нэмэ нывэтгавӄэнат, въэльоравэтльан никвъэн, каӈатлянвэпы гэпиритэ пагтылгэпы.
Нинэтиӈуӄин, нывэтгавӄэн:
Миӈкри ӄылӄытги?
Ӈоонрэ ӄылӄытги?
Ныгтыӄэн, нэмъарӄэн.
Э'нӄу лыӈыркынин.
Итык-ым ӈэнри?
Нитъыӄин, нымыркуӄин.
Гэй!
Ынӈин!
Ынръам ӄаат.
Ӄынур гынмылкин рэлкукин вэтгавкэн.
Этлы эвыргыргэткэ.
Эммэрынрэ нычейвыткуӄин, ымыльо эӄуликэ нытваӄэнат вэтгавма.
Нэмэ нэнамӈылёӄэн пэнээльын, нивӄин:
Этыӄун а'ргыргын ӄулиникэк ратваӈӈогъа?
Нинэтиӈуӄин.
Нивӄин пэнээльын:
Ӄырым, ӄырым а'ргыргын, а'ӄавагыргын ратвагъа.
Ымыльо ӈотӄэн лылепыльын вэтгыры ӄытвыгын.
Этыӄун вайыӈӄэнына микынэ а'ӄавагыргын, ӄачмывагыргын ратваӈӈогъа?
Эмыннэнъют таӈамвэтгыры ӄытвыгынат ымыльо!
Ӄол-ым тэӈома нитъыӄин, нымыркуӄин, ӄэлюӄ-ым пэтле рэвъигъэ.
нывъятӄэнат, амӈачыӈкы нытчыӄинэт.
Нэмэ ӈачыӈкы ныкылгэтӄинэт.
Мэӈин гынмыл ярайпы гэквэтлин въильин орвыткынык, нинэнгэкэӈыльэвӄин:
Гут, гут!
Лыгиыр-ым ӄол пэнээльык омака нынльэтэтӄин.
Эвыр-ым ӄлявыл, гаттэ ымыӈ, ӄоръачоолгыӄай ныппылюӄинэӄэй нинэтэйкыӄин.
Ытръэч-ым кэгынмилгыт этлы айпыка.
Нытайыӈӄэн йыпык, аммынга нинэнрыӄин ӄоолгын.
Эӄылпэ рэмкын нымигчирэтӄин.
Еп ӄаат выенторкыт.
Ымыльо плыткук тэгнымэлӄин ынӄэн.
Ӄынур егтэлльэт ымыльо нэнаркыпчевӄэнат ӄаат.
Ӄэлюӄ-ым амгытката э'птыткуркыт ӄаат, о'птыма ӈэнри тылельыт.
Ымыльо тъэр рэмкыт гаяалятленат, ымыльо лылепыльыт.
Ӄаат илюкэ нынъэлӄинэт.
Тагам, пыкиргъи!
Тагам ныкылгытвэтгъэн!
эмтэкичгэ нэнаръэӄэн.
Янор эвиръын нычвиткуӄин, ныгтыӄин-ым ымыльо, акэрка пэнээльын нытчыӄин.
Ӄутырык нытиӈуӄинэт эвиръыт, ӄутырык мынга нытакэчгэнаръэӄэн.
Миӈкри ӈан гылгын вытрэтгъи, нытайыӈӄэн ӄынур.
Ытръэч ӄэптикин нынэляӄэн иръын, ӄэлюӄ-ым эвычаӈ варкын.
Ӄутти-ым янра киткит ыяа нынльэтэтӄинэт эвиръыт.
Ныпилгычвиӄин пэнээльын, э'легйи ӄорэн льулӄылык найпатгъан.
Ымӄоолгын, эвиръын, ӈилгын мычеэръо нычвиӄинэт, ымыльо пылвынтэн: валы, гаттэ, таа'койӈын пэнээльык чымчеӄэй нытрилӄинэт.
Амгролмык выквын нытрилӄин эвыр лымӈэ уттуут, ымыльо ваны.
Гынмылкин тывъё варэвар волвакы рытрэльё, гыткак нытрилӄин, амчече.
Нъомръав нэнаръэӄэн выква, эвыр лымӈэ уттэ, ӄынур ӈотӄэнат гыткат ынинэт, въильырэмкынутэчейвыкинэт.
Орвыкэн этэлевыт нычвиткуӄин нэмыӄэй.
Оргоор ӄоныръым нэнчимиръэквъэн ымыльо, эвнэмчеткукэ кыеӈэвыр.
Ӄэйвэ ӄутырык валята нычвиткуӄин, миӈкыри эчвиткукэ, энчимиръэвкэ ӄулиникэк юрэӄ ӄаарамка нэрэймитгъэн.
Ынӈатал ныкылгэтӄин рэмкын, ярагты нытэнмавӄэн.
Гынмылкин пэпээльынльэтэтыльын ӈэранӄатчеӈа.
Ӄоныръым амгролмык пэнээльык ныпэлӄынтэтӄинэт, гынмылкин-ым яачы тынельын игыр янотыркын, ӄутти-ым эмынӈин нэквэтӄинэт.
Ынанъяачы ӈэранӄатчеӈа рытьё эвъянвыткольылӄыля тивыйгыӄэй рынрыркынин, ярайпы рыльататъё.
Кэткэтӄааӄынъяа ныӄулильэтӄин, нъэйӈэвӄин: — Вако!
Яко!
Ръэт волвакы тивыйгэ ныкэлиӄин, а'тав лыгэн нычвиткуӄин, ярайпы гынмыл аймэтьё выквылгыӄай, мычеэръыӄай ынкы ръэтволвакы нинэтрилӄин, нэвъянватӄэн, ӄынур йъэепы нутэсӄык пыкиргъэт.
Выквылгыӄай ынкы амӈалгыл майӈыӈагчыӈо нынъэлӄин, эквыэнмычго.
Юрэӄ ӄулиникэк пэнээльын рэпэлӄынтэтгъэ кэльэну, рэӄу.
Этъоӄааӄын ярак киткит эймэвэ, лымӈэ тивыйгэ ныръэткалеӄэн, э'йӈэвыркын-ым: — Вако!
Яко!
нинэннэӄин.
Нотасӄыӈӄач, айколык эвыча авчерпылвынтычгын нинэтрилӄин.
Ынӈатал гынмылкин пэнээльытуннэлгын айколё нэнанрыратӄэн.
Ныткивӄин ӄунэче, эвытлымӈэ ӈирэче, пылвынтын э'ми айвэ пэнээльык пэляё, тъэр, пууръу тымӈэоттыӄагтэ нинэтэйкыӄинэт, таа'койӈын, валы, гаттэ (ытръэч а'лыгаттэ ӄонпы этлы апэляка), панаальэты нылӄытӄинэт, ӈэлвыл ӈэнри нагтатӄэн.
Гынмыл этлы атвыка, ӄаат ынин яаёт, найвалявӄэнат нотанльатанма.
Мыкрэмкын, чеӈэт чавчыв гэвъилин, чеӈэт эвыр ӈъочьын, тымӈалголяӄ тъэркин, нылӄытӄинэт ӈэнри.
Тъэр чымче рэмкын варкын, ымыльо нылӄытӄинэт, ӈэвъэнйыръын кынмал.
Илюкэ эргатык вак, прэрэм ныпатӄэн, ӄымлят омака нэнаёӄэн.
Мэӈин етыльын о'равэтльан, тъэр вальын, панаальэты нинэнльэтэтӄин тымӈалголяӄ ръэнут, ынныӄэй, кыкватъалягъеӄай, нанывъеӄай, лыгэкыкватъолӄай, эмкиткит.
Турыпкирык пэнээльык, чаата ныгрыӄин, чааткэн кагэпынмын амгролмык левтык нэнанрыратӄэн, киткит ыяа панрэвкы, айвэкэн-ым чеӈэт пэляёт ымыльо утъымыт, ръэнутэт ынкэчыку варкыт.
Нэнанӄамэтвавӄэн панаальыйӈын левтык ы'ттьыёча, ӄымляӄая, э'легйитъулӄэе, кыкватъолӄая, рэӄэ.
Ӈэлвыл пыкирыркын, ныӄаанматӄэн.
Тъэр-ым эвын рэмкын, ымыльо нэнаӄаанмыӄэн, эмыннэнъют нэналпынрыӄэн чеӈэт айвалӄыл тэгъеӈу нинэлгыӄин.
Ӄопӄычьепы найвальавӄэн, пэнээльык чымче нытрилӄинэт рытынтэ, мыгрынымкын, ӄынур магны нинэтэйкыӄин, тынмай-ым нынны.
Уттэ нэнаръэӄэн.
Лымӈэ нэнантыяатэгым.
Ныпавӄэнат рэмкыт, нычайпатӄэнат пэнээльык.
Ӄымлят-ым мычеэръо нэнанрамавӄэнат.
Егилгын ымыӈ, ымыльо левытти ныпатӄэнат, тъэр нымкыӄин ӄаанмы.
Ы'ттъым ымыльо йынйынык нынлывэтӄин пэнъёлгык, ӄупӄычьылгын нэмыӄэй киткит, эвыр эвнэнлывэткэ, риӄукэтэ, рэӄэ рэнугнин, эвыр лымӈэ и'гэ.
Тынмагчыӈын-ым ынӈатал ныплыткуӄин, пэнээльык ы'ттъыёчаӈӄач волӄытвэгыргыгьет.
Ныплыткуӄин рэмкын нытинэӈэӈӄин, лымӈэ выквыӄай ныппылюӄин, эвыр лымӈэ уттыӄэй ӈилгыӄэе нинэнкылвэтӄин, тивыйгыӄэйык нинэнилгитӄин, нэнамӈылёӄэн:
Мэӈин-ым рэвъигъэ, рараӄыткоӈӈогьа, э'ӄэрэӄэ ратваӈӈогъа?
Ымыльо рэмкын ӄонпы этлы эвыргыргэткэ, нытлепӄин ымыльо.
Ӄэйӈун, ӈотӄэн!
Ӄэйгипэ ӄулиникэк пэтле рэвъигъэ.
Ынӈатал рэмкын амманаӈ нэквэтӄин, миӈкы яраӈы варкын, вэтгырыӈ нэквэтӄин ӈэнри.
Ынӄэн-ым ынӄэн авынральа, мэӈин вальын о'равэтльан, гынмылкин тывъё нэчгымкэтьулӄэй, нынны энагал, ээкык чымчеӄэй нанвакъоквъан, ӄынур о'равэтльан нанӄамэтваквъан, ы'ттъытъолӄайыткынык.
Э'ми титэ ӈан рэмкын ӈан ныӄамэтвасӄэвӄэн, ӄынур тайӈыквыт нанӄамэтваквъан.
Эвыр мытлынча ныткивӄин, мытлыӈэн кивкив галягъэ, тайӈыквык нынитлитӄин.
уйӈэ тынӈапрытын, тымӈэӄаарыннылгыӄай нинэчвиӄин, мачынан ныппылюӄинэӄэй.
Ныкилвэйӄин, ӄынур гырок килвэйык.
Нимлыръуӄин-ым нэмэ, мэӈин-ым эвъянвыткольын ӄымилӄэйык ныпъюӄин, нэвъянвыткоӄэн нэмэ, нивӄин:
Йъаяӄыйӈо тынъэлгъэк, риӈэпчиӄэну тытэйкыгыт!
Эвыр этлы ынӈин этэйкыкэ, мимлык эчейвыкэ, эвъянватка, ӄулиникэк гыткат ратъылыӈӈоӈыт, рэннунӈыт.
Ынӈатал ныплыткуӄин.
Ытръэттэгын.
Екуннин э'ӄэтэгинӈыльын гатанӈыма, эрмэчьу лынъё, мурык рамкэты рамаравӈыгъат.
А'ӄамараквъат.
Куннин-ым рэмкын.
Рыпэт ӈыроргарэ аёгты пэлянэнат, гэйичьэмэ ӈирэӄ Лявтылывальын ытри Чыкэгрэв.
Чымӄыл-ым ӄол, йъэлгытомгычгын.
Ытръэч-ым гэӈирэмъэмитэ, гарыннымъамэта нъэлгъэт, ӄутти гэткулинэт ымыльо, эмӄэгнэвэ.
Ынӄэната айылго лыӈкы паагьат, гынтэквъэт.
Атаӄъака нутэк нъалыӈӈогъат, ӄопӄатыӈӈогъат.
Иквъи ынӈот, ивнин Лявтылывальына Чыкэгрэв:
Ынпычьигым!
Опопы ы'ттьыёлягты амгымнан мыгагчавакватгъак.
Юрэӄ ярак мыпкиргъэк, турык рыягнавкы таӄъанльататыльыт мынгагчаватынат.
Эквэтгъи.
Танӈыт-ым ытръэч катам мынгыткэн нъэлгъэт.
Екуннин а'ӄатагэнӈыльычгын гэккэлӄыле, аталтанӈэпы рымайӈавъё эккэлӄын, илгымыргэвыльыт, ӈирэргэри, йъаяпэральыт, ы'ттьыёл эмчейвэ кылявыркыт, ӄутти-ым яачы таӄъайӈагьат.
Гаглытыляркыт, ӄынвэр атаӄъакыльыт ӈирэӄ найъонат, гэӈирэӄмъэмилинэт.
Нивӄин Чымӄыл:
Гу!
Наранмымык!
Мынорвыйпымык!
Ӈыроӄ орвыт ачгыта нэтрилынэт, йыпыянво.
Пирӄыгъэт яачы, гынрыру лыгнинэт эймэвыльыт.
Екуннин э'ӄэтэгинӈыльын гаккалӄылма пыкиргъэт.
Вэтчагьэ, гырголягты пиӈкугъи Яконнэчгын, катам гээвмэл.
Эмӄынпиӈкук льолӄылыйпыян янра рытчыркын.
Панэна ныпиӈкучитӄин, мыргэвтэлет чечгэӈчыкойпы янръатгъат.
Иквъи Чымӄыл:
Ии!
Гынан-ым ӄылӄэгнэквын!
Ельо!
Гынан!
Ээ!
Мачынан гымнан!
Рынныкъом пиринин, ырыт.
Ивнин ынӈот Чыкэгрэвынэ:
Катам гытолгэпы ӄынпыткэквын, мэӈӄъом эвыр панрэватгьэ мыргэв!
Яв-яв!
Льолӄылыйпыян йытычьэтыркын.
Этыӄун кытрэлгыпы мынпыткэквъэн!
Ваарват тиӈунин рылпык рымагты.
Ток!
Пэӄэтатгъэ Екуннин, тэтъын-ӈан въэвъентогъэ.
Накытгынтыпэнрыгъан ӈирэнлеӈу.
Чымӄылена илгымыргэв йыннин, ынанчинит йымнэн, ымыльо элгыйъаяпылвынтыавэръыгыргын.
Танӈырымайӈавъё гынтэквъи, танӈыт-ым кынмал.
Таӄъы нэймитгъэн.
Ынкатагнэпы паагъат а'ӄамаравкы.
Ытръэттэгын.
Мэлгытанӈычгыт аӈӄайпы лейвыльыт.
Чаак пыкиргъэт, эквыйынрыйӈын нагалягьан, ы'твэ, чымӄык амӈыроёт, чымӄык-ым амӈыраёт, аммытлыӈэн-ым ӄутти.
Аӈӄачормык чавчыват атчыта нъатчаӄэнат.
Нытэвыльатӄэнат, ныгаляӄэнат, ӄынвэр йынрэпы мъэмитэ ныйъоӄэнат.
Гук, гук!
Ӄутти мэмлычыкогты ныпэӄэтатӄэнат, ӄымэк гынунык рэмкын нэткугьэн.
Яврэнак гэкэӈыльыт утчыку нылейвыӄинэт.
Танӈа-ым а'мын начамэтатгъан, нъатчаӄэнат.
Эвыр-ым эймэквъэт ӄэгнэвмич.
Пов!
Пов!
Ӄутти ачааттэкгыпы ныпэӄэтатӄэнат, ӄутырык ӄаат нанмынат, чейвэ нъэлгьэт.
Ынкатагнэпы элкыне льувылгыгъэт, маравкы паагъат.
Ыннэн а'ачек нотайпы лейвыльын, ӄликкин ярат, наӄам уйӈэ мэӈин егтэлльэн, эмвъирэмкын ымыльо.
Гытъэтгъи, армачьырагты рэсӄиквъи, эмпэнээльыт нарычгатваӄэнат.
Ымыльо тэкичгын ынанчинит гапатлен кукэк, гэткивлин ынкы, йынӄэтык галвавлен, ымныкэрэт нывэтгаквылгыӄэн въирэмкын.
Эргатык энаальэты рэсӄиквъи, лымӈэ такэчгыпатгъэ, йылӄэтык лываквъэ ампанаальывэтгава.
Ӈанэнӄач нэмэ рымагтэты рэсӄиквъи эмынӈин.
Ымыльо ӄликкин ярат эмрынгиитэ ёпаннэнат, ӄынвэр въэрамкывэтгав валёмнэн, палёмтэлнэн ымыльо.
Вилвил-ым пиринин, мыквил, ыныкрагты гэквэтлин.
Наӄам въирэмкын яалятгъэ кынмал.
Эвыр миӈкри рэмкичиркын-ым, ӄонпы эльукыльин омака ныетӄин, рэӄык лылек эвытрыкыльин.
Ӈан-ым ӈан а'ачеӄӄай, въирэмкытумгыӄэй, ӄонпы эӈэӈытвигъи, мэйӈэӈэӈыльу нъэлгъи.
Энмэн чавчыв эӈэӈыльын, ынин ӄунэкык тылвыннэнчьэн въигъи.
Пыннытвагъэ ынпыначгын:
Гук!
нивӄин.
Опопы мылӄытырэрыӈӈогъак, э'ми ӈан, микынэ пиринин?
Увик-ым панэна рэлку варкын, этлы энрэӄэвкэ ванэван.
Ӄырым нынутынльэтэннин.
Тагам, нивӄин, ӈирэӄ ӄаат ӄыкылгэтгыткы.
Ильуткугъи, ӄаат энатватынат, эквэтгъи, тылейӄэтгъи, пэӄэтатгъэ, анӈатгъэ.
Ымъылёӈэт арычгытвагъэ, ӄынвэр ӄутгъи, ныватгъэ, ӄаат-ым пэӈъивэтыльыт, ӄынур майӈыяайпы пыкитльэт.
Ымыльо нутэнут гитэнин, эвын уйӈэ.
Эргатык нивӄин:
Ӄол гаканъён ӄыкылгэтгыткы!
Ильуткугъи, ӄаат энатватынат, тылейӄэтгъи, пэӄэтатгъэ, ӈэранъынёӈэт арычгытвагьэ, ӄутгьи, ныватгъэ, ӄаат-ым, ӄынур яайпы пыкитльэт.
Эргатык-ым нивӄин:
Ӄол гаканъён ӄыкылгэтгыткы, эвыр-ым гымнин элгарӈыттыкэн ы'ттъын ымыӈ ӄыквутгыткы.
Гъыттьыма мэквэтгъэк.
Ӄынвэр ытлён ӈыронъылё арычгытвагъэ, ӄынвэр ныватгъэ.
Тыльугъэн, ивыркын.
Ӈан-ьм ӈан!
Гыргоррамкык ээкэгйит вотытваркын.
Галгаӈавкальанотак, вусӄынутэк, янрамъанотак!
Эльоткоӈӈогъэ, ильуткугьи, анӈатгъэ, ныватгъэ, увэкычгын пиринин, тыттунин, ӈачгыяаррылгытлыӈын тыттунин, ӈачгымынгытлыӈын рилюнин.
Мранъяаррылгытлыӈын тыттунин, мранмынгытлыӈын рилюнин.
Ӈачгывэлыпрылгытлыӈын тыттунин, ӈачгыкэрватлыӈын рилюнин, мрайпы-ым а'мын-ым ынӈин.
Э'тти-ым тытгунинэт, ымыльо мынгыт эюгъэт.
Йыкыргычыкогты тыттунин, ӄынвэр лылепгъи, вакъогъэ.
Иквъи ынӈот:
Гук!
Турэйылӄэтгъэк!
Ӄэйгипэ ынйъэлгыӈэт йылӄэтгъи.
Нымытваӈӈогъат тэпэнинэӈэ.
Мэлёталгын рэӄокэты ӈавтыӈгъэ.
Иквъи ынӈот, ивнин:
Кытьаткэ еӄааӄ нивлыӄин!
Ӈэвъэнэ у'вэӄуч ивнин:
Ӄыпичыгичиги!
Амӄынъычо амъёмроттоот нинэрэтӄин.
Нивӄин Нутэӈэвыт:
Ратанӈавӈэн!
Тыӄупӄэтгъэк!
Нивӄин ы'вэӄуч:
Наӄам гынанчинит ӄылейвыги, ӄыпичыгичиги!
Рэрыӄ-ым!
Вэльыттьыгыткалгыӄай рэннин.
Э'нӄу лыгнин милютэтэ.
Опопы лымӈэ амгымнан!
Матачьылгын гэрэтлин, чавчывавъагтэ ралӄаӈынвэпы рэннинэт.
Э'нӄу лыгнинэт ӈэвъэнэ.
Анӈэнайпыгъэ ӄынвэр ы'вэӄуч:
Наӄам эвлыеӄаавагыргыӈкы а'нӄатычгатыӈӈогъэ.
Опопы мычвигъэн чымӄык!
Чывинин.
Тымнэн.
нымтумгэ нэналвавӄэнат.
Ӄынвэр ӈытогьэ Кэйӈывилю, гыткайпы пирининэт, ярагты ривлынинэт.
Чегытук ӄол гатвален эрмэчьын, Кэйӈывилюн армаӈвагыргын валёма гэнтэ, ынӄэн-ым ынӄэн гапойгыма эквэтгъи.
Ванэван этлы эйылӄэткэ.
Ымъычычоӈэт нылеӄин, ымнымъеквэ ампынлёта нитӄин.
Иа'м ытлён эйылӄэткэ, нымнымыт иквъэт.
Наӄам ытлён тылвавыркын.
Ымкувчемгъота.
Мэйӈылинлиӈэ.
Ӄынвэр-ым Кэйӈывилюн яраӈы льунин:
Э'митлён Кэйӈывилю?
Кэйӈывилюн ытлыгын нивӄин:
Ӄыпаӈъэвӈытогэ, ӄъатчагэ!
Нотагты гэлӄытлин, пэтле рэетгъэ.
Ӄырым, ӄырым!
Миӈкри ӄытгъи, маӈэнӄачагты?
Ӄэйвъэм рэетгъэ пэтле.
Ӄээӄын ӄыпаӈъэвӈыторкын!
Ӄырым!
Амкувчемгъота тылвавыркын паӈъэвӈыток.
Э'ми Кэйӈынилю?
Эвыр-ым гынан чимгъутэ!
Ӈотэнӄачагты гэквэтлин ръэтъеквэ.
Эвыр рагалягъа, райъоӈын!
Кычавычьатгъэ, йъонэн, пырӄаӈайык.
Эвыр-ым тутльук Кэйӈывилюнэ вилют къэлитэ йымнинэт.
Мэй!
Этыӄун Кэйӈывилю этлы эльукэ?
Ӄырым!
Наӄам тэгьеӈу лыӈкы, а'мын-ым мынылӄыритчыӄиквъэн!
Рэрыӄ-ым!
Ытръэч-ым выёгты выквылгыӄагтэ-ым ыннэнъют тылямакэн мынэймитгъэн!
Выквылгын ӄэплюнин катам ярамэл.
Пиринин, рыльэтэннин.
Яв-яв!
Йъарат нынпылюӄин!
Эйминнин-ым элвэльин мэйӈычьын.
Ынан элвэльин.
Ярамэл вальын выквылгычгын.
Мэткиит рилгиннин.
Кэйӈывилю-ым пынлёркын?
Юрэӄ-ым чымче варкын.
Къэли йыннин, вилют вытрэтгъэт.
Выквылгын пиринин ӄонмынга, ӈагӄалетлы ринтынин ыяа.
Гынтэвысӄычетгъи кавральычгын.
Яв-яв!
Ӄээӄын ӄъатчагэ, гымыграк ӄыпаӈъэвӈытогэ!
Аалёмка кычавычьатыркын ръэтъеквэ.
Нымнымэты пыкиргъи, айгоонкэнагты.
Ы'мто?
Льугъэн?
Э'тки.
Раӄылӄыл!
Раӄылӄыл!
Эйылӄэткэ рагтыгъэ-ым кычавычьата.
Рагтыгъэ нэмэ Кэйӈывилю.
Нивӄин ынпыначгын:
Рэмкыльын-ым э'ми?
Ӄо!
Гынтэквъи.
Тъэйӈэквъэн, тыӄулильэтгъэк!
Аалёмкыльэн наӄам.
Йылӄэтгъэт.
Ытръэттэгын.
А'йӈама ынвылю нымкыӄин ылвэт нынмыӄэнат.
Рагролмык нинэтрилӄинэт.
Ынкы нытваӄэнат ымъычычоӈэт.
Амӄачакэнак нытэкичгычвиӄин, нинэнпэтӄин ытръэч рилеӄъыттъым эвнэмчеткукэ.
Линлиӈ-ым агтокыльэн, прор-ым чывик нытайыӈӄэн.
Ытръэч нылевтычвиӄин, этлы энвэнӈыкэ, пилгын нинэтиӈуӄин, нанӄытъол нинэчвиӄин, мранкылпак нинэнръэчумкэвӄин пилгын, кэлилы нинэмутлыттьыӄин, этлы эйыръэткэ, наӄам ӈилгыӄэе, нивлыӄинэӄэе нинэнкылвэтӄин.
Левтык ы'ттъыёча, аймакык ы'ттьыёча гыткат ӈалгыл нинэтрилӄин.
Нывулӄытвиӄин.
Льулӄыл ылвин иръэ нэнаръэӄэн, милгымил ынкы нинэтрилӄин, еӄааӄ ылвин чотчото нытчыӄин.
Эргатык-ым эӄылпэ ныгъевӄин инъэ, турыгъевкы вытычгын янра ныгтыӄин.
Гынмыл этлы атвыка - кэлилы мранкылпак нинэнитлитӄин.
Нымӈылёткоӄэн, ӈэлгыӄайгыпы тивыйгыӄэйык нинэнитлитӄин.
Илгиӄэтыркын кэлилы-ым ынӄэн.
Тивыйгын-ым мынга нынрыӄин.
Нынэтгавӄэн, нивӄин:
Этыӄун лымӈэ яачы кынтагыргын ратва!
амгытката эмыннэнъют.
Эвыр вэтгыры, эмтыргытъулӄэе, эвыр-ым ӄонпы ыннэнчьэн, эвыр лымӈэ ӈирэӄ.
Ынӈатал ӄонпы тынӄыннэнчьэн, ытръэч амгытката нэналпынрыӄэн, мэӈин чавчыв, гаймычьыльын, чымчекин, ръэнут.
Левытти-ым тъэр мэвын, ымыльо этынва нинэнрыӄин, вайыӈкы рыногыргэпы, ӈылгылык нинэнитлитӄин.
Левытти ӈэнку нэнаймэӄэнат тъэр нымкыӄин.
Эвыр-ым гаӄэтыкватленат, нинэнлывэтӄин, пэнъёлгычгын нинывинтыӄин.
Ынкъам пэлгынолгын ганалгыма нинэчвиӄин, амъянра нэнаргыӄэн, ӄынур мыӈикин тытыл нэнэноматӄэн, чеӈэт-ым омом тэгъеӈу лыӈкы.
Ынкъам пэлгынолгыӄай гынмылкин рытьё ӄэптик нэнайпыӄэн, нильуткуӄин, ӄынур мыӈикин.
Тъэр-ым эвын варкыт ярартэ, ыннэн-ым, ӈирэӄ-ым, нымкыӄин-ым, ратваӈыт, ӈирэнлеӈу нэнрыркынэт, ӄутти вэтчаркыт-ым тымӈалголяӄ пэнъёлгык амгролмык, ытръэч яачы ӄырым.
Нытипъэйӈэӄинэт ымыльо: Эв-эв-эв-эв!
Пэнин ы'ттъыютльэн грэп ныяаӄэн, яракэн-ым авынральын амынан нытипъэйӈэӄин: Га!
Мэӈин!
Левытон!
Ымъычычоӈэт йынйын нывинтыӄин, тылгылевыт нынвэнӈыӄин, нэнайваръавӄэн, нэмэ гаӄопӄычьыма нинэнтыӄин.
Прэрэм нинэтэйкыӄин, ымныкэрэт нываӈэӄэнат ӈэвысӄэтти.
Эргатык лымӈэ инъэ ныгъевӄинэт, еп эргыръока, киткинуӄэй ныйылӄэтӄинэт ӈэвысӄэтти.
Ынӈатал ымыльо рэмкын ныӄорагыркэӄэн.
Этлы атытлёпка тытыл.
Ныръилеӄинэт.
Тытльыттъыёча нынпыӄэн ӈэлгылгыӄай, ръэнут.
Мэӈин ы'тгьыёча ныпкирӄин, ынӄэнына ӄэлюӄ-ым нэйминнин.
Пэнъёлгык эчьытъулӄэй нинэтрилӄин.
Нэмэ нотагты нинэнинтыткуӄин, нырагтыӄэнат, прэрэмыт тайкыёт тъэр, эмныппылюӄинэӄэгти тытлык гыргоча, вочвычьыткынык.
Мыкрэмкэ ынӄэн нинэпириӄин, мэӈин-ым нимпэӄин, налпоттыркын.
Ынӈатал нытытлёпӄэн тытыл, рэмкын нырэсӄивӄин ралкогты, нэнанкававӄэн, ынӈатал ныплыткуӄин, ярагты нылӄытӄин, чеӈэт-ым нэвъянвыпчыткоӄэн авынральын.
Пэлгынолгын-ым гынмылкин йыпъё тъэр вальыт о'равэтльат, ӈалгыл ӄэптик эмӈирэют нинэтипӄин, ныпампычетӄэнат ымыльо.
Ӄол нивлыӄин пампыч тайӈыквык нытлетӄин.
Ынӈатал чеӈэт нымкыӄин айвалӄыл ылвин, миӈкы чиниткин пэнээльын варкын, ӈэнри ныялгытӄэн, миӈкы ӈэнку ыяа варкын, мачынан нэквэтӄин, ӄоонмылгын ы'ттъыёлкэн, э'ми ганмылен ылвылю, ынӄэн нынльэтэтӄин, чымчеӄэй ныялгытӄэн.
Нэмэ гыткат, э'ми тъэр ганмыленат ылвэт, эмыннэнчьэн нынльэтэтӄин, эвыр рэмкын ныйъоӄэн, ӈэлвыл-ым ӈэнри нагтатӄэн кынмал, айвалӄылтэ гынмылкинэт ымыльо нынльэтэтӄинэт ӈэнри.
Эвыр-ым яачы тымъён ӄэюуӄэйын айвалӄыл ымыӈ кынмал.
Ынӈатал ныӄаанматӄэн ынкы, тъэр рэмкын ныетӄин, мачынан тъэр, чеӈэт чавчыв, ымыльо ныӄаанмаӄэн, лылепыльын, рэмкыльын э'митлён.
Миӈкри мыкайвалӄыл тэгъеӈу нинэлгыӄин.
Эвыр ныплыткуӄин рэмкын, нэмэ ы'тъымыт гэгтылинэт, пэнъёлгык нынлывэтӄинэт ымыльо.
Ынӈатал амъярагты нытэнмавӄэн рэмкын, ӄораӈы нэймитӄин, ныӄорагыркэӄэн.
Ӄорагыркэплыткок, нытыномакавӄэн, ӄымляӄая мычеэръыӄая нинэнинтыткуӄин, нутэсӄык нытчыӄин, ымы нутэсӄэ нэнаръэӄэн.
Ынӈатал рэмкын нэквэтӄин.
Ымыльо рэмкэ ӄаанмыёт нэнаӈаткынатӄэнат.
Чымӄык ныпэгтымчеткуӄ инэт.
Мытӄымыт-ым ныталяӄэн мэмылен.
Талятал кынмал гамытӄыма ныпатӄэн.
Миӈкри амталятал ынатык ныггыӄэн.
Пэтле ымыльо рэнчимэвӈын.
Мытӄымыт кынмал нутгыӄин, ӄырым янра рэнъэлгъэ, ӄынур ныйъаӄэн.
Нанывъе кынмал нэнапатӄэн, нититӄин нымэльэв, пынвынтыӄаматкынык нинэтрилӄин.
Ыпалгын кокаткынык нэнаймэӄэн, катам тытлывытгырык
Ырыт тынтыватгъан, ынкэтэ гатален и'ны, киткит гэнпыткэвлин, тыркээльэтгъэк, йъок-ым тылваквъак, ӄутти-ым чейвэ вэлеркылегъэт, ӄынвэр-ым гэкэӈэ тыяалятгъак.
Чейвьиьэ ръэтэты гагтатлен, ръэты гэпкитлин, и'ны тыпэнрыгъан ръэтъеквэ.
Кытъаткэ орвоор ныппылюӄин, орва трыттэлгъан, эквэвэ ы'ттъыёлгытката гъэптыткулин.
Тыгалягъак, тытлепгъэк яалегты, панэна нылеӄин.
Нэмэ тыйъон, нэмэ орва трыттэлгъан.
Ӈэнри тыгалягьак, тыгитэгъэн, панэна нылеӄин э'гычгын.
Ӄынвэр кэӈунэӈ тынрыгъэн, тынпа лявтэпы тыркыплыгъан, тынмыгъан.
Ӄулиникэк ӄэпэрин вины гэльутэ, ы'ттъыт гэтриле, уттык ӄэпэр гэттэтлин, тылӄэгнэквъэн, тынмыгъан.
Кэйӈыт ярачыко тыёпатынат, тытыл уттэ гэйпылин, уттыт ӈилгэ гэнкылвэтлинэт, яраӈы, кайӈырон гэнэвлин, ынкы пойга тытынпыгьан.
Ятъёлеты уткучьын тынтыватгъан, тынмыгъан - гывагъэ.
Ятъёлтэ гэкэӈэ тыпэнрынат, гайъота, ганма.
Ылвэт гэльутэ, гачамэтата, тынӄэгнэвынэт, тынмынат.
Вопӄы тыльугъэн, раквытчыӈын, колё нымэйыӈӄин, нунрэпэтӄин, ныркылявӄэн, ӄынур уйӈэ ы'льыл, пэтле намэчатӄэн.
Яврэнак мимлык тыльунэт ӈыроӄ, янръатвыӄая нэнайъойгым, пойга тытынпыгъан, тынмыгъан ӄол, ӄутти-ым эквэтгъэт.
Мэйӈъытвъэт пыкиргъи, ыннанмытлыӈэн о'равэтльат, мэткиит нэтиӈугъэн гычормэты, нылвавӄэн, чемысӄымэмлык нынвэнӈыӄин.
Ӈэргэрык-ым ӄораӈы тынтымӈэквъан, нинэлӄыриригым.
Высӄымчыку гымнин гаканъё гэръилелин.
А'рэк нылвавэгым.
Ӄынвэр орвоор йынрэпы пэӄэтатгъэ, гым-ым уттэ тиргъэк гытката.
Ӄынвэр эвыр тылӄутгъэк, йынрэпы тыттэтгъэк, ӄаат-ым гатлыгатленат.
Гыткалгын-ым гымнин тьылгьи.
Ынӄоры трагтыгъак, эргатык-ым мытив - этъым а'тав ӈан.
Вэнлыги тычейвыткугъэк.
Вэнлыги э'ӄэрэгъи.
Яврэнак нэмэ и'рэмъетык гакаӈӄор лывлетгъи, оттыквагьат ӄаат.
Гыткалгын-ым таӈыквагьэ, ӄонпы тынутгьи, ымыльо чимэтгьи, ӄонпы ааӈкы нъэлгьи.
Ынӈатал киткит нымэлевӄин, нэмэ ӈан тъылыӈӈоркын.
Ытръэттэгын.
ыпалгын нинэтрилӄин.
Нэмэ нанывъеӄай ыпатьё тӈагыргэты нинэнинтыткуӄин.
Вивти ыпалгык нинэнръэлевӄинэт, нивӄинэт: — Тоттомыкэн лёльолгычгын, ӄырымэн ыпалгын!
Ынкъам нутэк нытрилӄинэт, эвыр лымӈэ нэнаймэӄэн уттык, нэнантыватӄэн, нэнапэляӄэн гыргол.
Риӄукэтэ ӄырым нынунин.
Нивӄинэт: — Ӈотӄэн итъычьылгыӄэй, ӄырымэн вивыт тынтыватгьан!
Эвыр ӈан ыннэнчьэн и'гэ рэнугнин, рэтитӄэннин, нинъыӄин.
Нымкыӄин-ым эвыр, нимпэӄин.
Эвыр лымӈэ ӄликкин рытватьёт ыннэнуттык, лымӈэ илгылӄык уйӈэ уттыкыльин, тьэр омака нинэтрилӄин.
Тинтинык патгыргын нинэнэвыткуӄин, лымыӈкы, ынкъам нинэнъимпэтӄин.
Ынкъам и'ны, миӈкы вальын ымыльо, нинэйгирӄин, чеӈэт-ым имыръэнут тыкэркын.
Риӄукэтэ ымыӈ нинэльуӄин, наӄам нырулӄин рэӄокалгын, эмъигэ нинэнвэнтэтӄин.
Вивытти-ым нытымӄэтйивӄинэт, ӄырым янра нылӄытынэт.
Чеӈэт-ым э'гымкын етыркын, ыннэнлеӈу гытката нинэнвэнтэтӄин.
Тъэр-ым и'гыт, ымыльо пэтле нинэтитӄэтӄинэт.
Эвыр мэӈин нимпэӄин, эмыннэнъют, ымыльо нинэнуӄин наӄам.
Нанӄычыко вивытти нылгыӄинэт, нъэптыткуӄинэт.
Эвыр микынэ нымкыӄин вивытти гэтитӄэтлинэт, пэтле нывъиӄин ӄонпы.
Эвыр лымӈэ ӈыроӄ, эвыр лымӈэ ӈыраӄ, чамъам пэтле рэвъигьэ.
Гагтыувэкэлен-ым э'гычгын.
Ытръэч импытвиркын, эръилемъеткыльин.
Эммэрынрэ гатата.
Ынкъам э'ми въильын и'ны о'равэтльа нинэльуӄин, нанӄын нэнатраӄэн.
Нэнарылгыӄэнат ымыльо вивытти нанӄычыкойпы, нэмэ нэквэтӄин, нэмэ ӈоонкы чымӄык вытрэтыркын и'ны.
Эвыр лымӈэ эвъикэ, йъарат нимпэӄин, пэтле нэнайъоӄэн.
Нэмэ нанӄын нэнатраӄэн, вивытти нэнарылгыӄэнат.
Ымыльо-ым нинэлӄырирӄин, миӈкы гэльутэ, ӈэнри нылеӄин э'гычгын.
Нинъыӄин наӄам ынӄэн, ӄырым пэтле ы'ныйъогъан.
Ӄэйвэ энъыӄаальэн гаканъе, мэткиит нэнайъоӄэн.
Нэнанрагтатӄэнат тъэр и'гыт ымыльо.
лылепыткуркын о'равэтльан а'тав.
Чеӈэт ӄынур ӈачгынӄач мэмылӄай варкын, аммрагты.
Гынмылкинэк-ым ӄынвэр этлы э'ӄэлиӈэткэ мэмыл, нивӄин ӄынур:
Мэй!
Тумгытум ӈотӄэн!
Амалвагты нэмыӄэй нытлепыткуӄин мэмыл.
О'равэтльа кылпалгын нинэтэйкыӄин кэӈъегу, тинтинык нывэгылкуӄин.
Нэмэ чымче нъэлык, мэмылӄая нинэгитэӄин ымыльо рымагтыкэн о'равэтльан, ӄэптин ымыльо.
Чымчеӄэй нъэлык нинэтэгрыӄин, мъэмитэ нинэнпыткэвӄин, онмычыкогты нылӄытӄин пылвынтын.
Уттуут-ым нынтоӄэн, янра нынъэлӄин, чеӈэт-ым ӈилгын нивлыӄин варкын, янра нылӄытӄин, мэӄьм атынвык волвакы нынъэлӄин, ӄынур мумкыл.
Нычынъэтӄин мэмылӄай онмычыкогты мимлык.
Мынгыткэн ваарӄэр ӈилгын ымыльо нинэтрилӄин, ытръэч ӈэлгыткынгыпы нинэнрыӄин, мачынан нэнатанъяаӈӄэн.
Нырулӄин ӄонпы мэмыл.
Эмтунникэк ытръэч киткит нэрмэӄин.
Чеӈэт ныпэӈъивэтӄин ӈэнку камаграк, йъарат-ым нырулӄин.
Мачынан рынрыркынин ынкы, эвыр нырултывиӄин, нытиӈуӄин ӈэлгэпы.
Ӄынур-ым ынанчинит нэмэ ӈанӄо нылеӄин амвъентогты эмтэгъеӈэ.
Лявтэпы о'равэтльа нинэймитӄин, ӈутку нэнагтоӄэн, вэчокватык нэнаркыплыӄэн, ныкэгытрэтӄин мэмыл пэтле.
И'тин нымлеӄин ы'ттъым, нэнанмыӄэн.
Амалваӈ вальык рэмкэ мэмыл ныӈыттыӄин.
Чеӈэт-ым ӈан патгыргык чымче мэмылтэ варкыт, эвыр лымӈэ амӈыроӄ ыннанпатгыргык, кырыткынгыпы нэчгымкытъулӄэй ваамӄалетлы нинэнӈивыӄин.
Тэнтэнгыпы-ым ныпыльыльэтӄин вээм, нэнанлыплятӄэн ӈэнри, рымэмлылгав.
Патгыргык-ым пыкирык, мимыл ныкукэльэтӄин.
Нэчгымкытъулӄэй пыкирык йыӄӄэй нычыпъэтгъэн?
Чамъам!
Гыргол кукэльэтык нитгъэн!
Мэмыля нинэльуӄин нэчгымкытъул, ченэт-ым э'ӄэлиӈу лыӈыркынин нэлгымкытъул.
Гынмыл ваамъеквэ тылельын этлы эльукэ.
Ытръэч ӈутку пыкирык нинэльуӄин.
Ӄэлюӄ-ым тымӈалвагты ныръилеӄин мэмыл.
Нэнапэнрыӄэн йъарат, чеӈэт нимпэӄин, миӈкри.
Нэнанмыӄэн.
Наӄам ынык вагыргыӈкы ынӄэн мэмылӄай ныгыттэпӄин.
Мачынан тинтин о'равэтльамэл, нинэнэвӄин, чеӈэт эвыча троочгын-ым уйӈэ.
ӄынур, вытрэтыркын патгыргын гыргол.
Купрэк ныръэчумкэтӄин, ӈэнку нывъиӄин, чеӈэт мимлычыку выенток лывавыркын.
Аӈӄальыцагэнэв, мыкцальын-ым, ынанъяаццальын, вапыцӄаяйвалӄай тылвамынан нытваӄэн, ӄынвэр гытлинпыӈэвӄэй льунин, ивнин:
Гымык ӈэвмицыӄэю ӄытвагэ!
Омака нытваӄэнат, уйӈэ этэкицыкэ амӄынъыцо.
Ӄынвэр аӈӄальыт гэцъэвӈыттылинэт.
Ивнин ӈэвмицыӄэе ейвэлӄэй:
Нэнэнэ!
Э'птэ гыт ӄынааӄыгнатгэ!
Ныцагтыӄэн цэмкын эмтэкицъэмэтэ, имтитэ.
Ӄол айгыпы етгьи.
Цаӈӈытагъэ?
Эпэӄэе иниквъи.
Вэлер-ым ӄыпааӄыгнатыцкэвыццын!
Ынан яатльэпы ӄыванляцӄэквын!
Нэмэ гэлӄытлин.
Цаӈӈытагъэ?
Эпэӄэе иниквъи.
Вэлер-ым ӄэнапааӄылпынцытык!
Э'нӄу нэлгыццын ымыльоцык.
Лыгэн ныталяйвыӄэн.
Ӄынвэр Вагыцца, цэӄэ, Яйвацвагыцца ейвэцу лыгнин.
Ынанъяатльэпы ванляцӄэквъэ.
Ӈыроӄ ныппылюӄинэӄэгти тэкиццытъулӄэгти, цылгымэйӈэльыӄэгти нэйылгъэн, никвъэн:
Лилицыку ӄыёгын, ынӈэ эгитэкэ, ыццъэц яцапкэцык такэцыёцыкогты ӄыёгынат ымыльо, эмтыццытъул амтакэцыёццын!
Яцапыкицык, ёнэн.
Ӈэвмицыӄэй яӈак ныйылӄэтӄин.
Гэныгъевлин:
Мэй, мэй!
Ӄылӄутги, ӄынааӄогэ!
Гэлӄутлин, такэцыёццын гитэнин, эвын гэйыцъэтлин.
Ӄол-ым гитэнин, эмынӈин.
Ӈыроӄав ымыӈ.
Коргаквъат, ыпатгъат, ӄутырык нанлыльонат (í'ûëãûë íýëüóíýò):
Тота!
Ынӄэнаццын вапыцӄатыльыццын ныцэӄӄин, ныпатъевыӄэн?
Ымыльо кукэйыцъын гиткэлин, гэцъэмпэлин, эцъэмпэплыткук гэнльэтэтлин.
Нивӄин: ӈавмэцыйӈын:
Аныка!
Ӄыцэйвуткуццын, ӄыӈэвынъюцӄикви!
Айгыпы эквэтгъи.
Ӈэнку нымным льунин.
Мэй, цэӄигыт?
Эпэӄэе гэнӈивигым.
Опопы ӄыӈавтыӈгэ!
Эгэй, ӄыллыгэ!
Ӄыйылӄэтги!
Эцатык кыевкы, э'митлёнайӈын?
Уйӈэ, гацагтылен.
Йылӄыма Яйвацвагыцца ивнин нэмэ:
Гыныгцак ӄыпэлӄынтэтги, цагцолмык ӄыццыляквэ, нутэцӄык ӄунцэпэтги, ынӄэната вапыцӄатгыццын цэмэлеквъэ!
Кылявыццын, кылявыццын, кылявыццын, амцагцолмык.
Ӄынвэр гунцэпэтлин пипикмил.
Ынкэтэгнык вапыцӄат уйӈэ нъэлгьэт.
Ынкъам лымӈэ кыляквъэ, унцэпэтгьи ӈыцэмил, нэмэ ынкэмил уйӈэ нъэлгьэт вапыцӄат.
Ынӈатал лёлёмэл, ынкъам килкымил, цилпымил, лылемил, кановыццымэл, ӄынвэр ӄонпы гэмэлевлин, йъацат таӈъаацеко нъэлгъи, льулӄыл ымыльо мутлымул.
Наӄам нотацӄыцыкойпы амвэнвыяалята тэюццыт пинтыӄэтгьэт ӈыроӄ ӄол-ым эмпэльутэтэ гэйыцъэтлин, ӄол-ым эмэвицъэ, ӄлявылявэцъыццын, ицъын, ӄонагтэ, плекыт, катам ымыльо.
Ӈыроӄав-ым эмӈэвыцӄэтэвицъын, кэццэц, кэмлилюн, амъянца вальын: тэӈуэлы, кэлильын, ӄэӈу, ӄэӈукэлильын ӈыцаӄав.
Гэӄитпэвлин а'ацекыйӈын.
Айгоонкэнат тэрмэцьыӈкинэт нивӄинэт:
Гымнин ытлывъёӄаегыт!
Нинупынъылиӄинэт, нэнамацвэтынпыӄэнат.
Ӄыцымэнайгым, тумгигым, ейвэлигым!
Энаталяйвытык-ым амӄынъыцо!
Нытэпцэцэмӈыӄинэт, нъаляцантоӄэнат.
Ӄонпы ялгытгьат ынкъам.
Ӄутти-ым ӄупӄэтгъэт, ванэван анмыка, пицыгицик амлывава, ӄынвэр нэнӄымцаквъат, въиткугьэт ымыльо.
Яйвальаацек, ейвэцу лынъё, мыкэтгъи, нымныму нъэлгьи, эмъицэльын, ӄлявылтэ нумэкэтӄинэт амӄынъыцо.
Аӈӄальырагэнэв, мыкральын-ым.
Ынанъяалральын вапысӄаяйвалӄай тылвамынан нытваӄэн.
Ӄынвэр гытлинпыӈэвӄэй льунин, ивнин:
Гымык ӈэвмиргыӄэю ӄытвагэ!
Омака нытваӄэнат, уйӈэ этэкичгэ амӄынъычо.
Ӄынвэр аӈӄальыт гэръэвӈыттылинэт.
Ивнин ӈэвмиргыӄэе ейвэлӄэй:
Нэнэнэ!
Э'птэ гыт ӄынааӄыгнатгэ!
Нырагтыӄэн рэмкын эмтэкичгъэмэтэ, имтитэ.
Ӄол айгыпы етгъи.
Раӈӈытагъэ?
Эпэӄэе иниквъи.
Вэлер-ым ӄыпааӄыгнатысӄэвыркын!
Ынанъяатльэпы ӄыванлясӄэквэ!
Нэмэ гэлӄытлин.
Раӈӈытагьэ?
Эпэӄэе иниквъи.
Вэлер-ым ӄэнапааӄылпынрытык!
Э'нӄу нэлгыркын ымыльорык.
Лыгэн ныталяйвыӄэн.
Ӄынвэр Вагырга, рэӄэ, Яйвачвагырга ейвэчу лыгнин.
Ынанъяатльэпы ванлясӄэквъэ.
Ӈыроӄ ныппылюӄинэӄэгти тэкичгытъулӄэгти, рылгымэйӈэльыӄэгти нэйылгъэн, никвъэн:
Лиличыку ӄыёгын, ынӈэ эгитэкэ, ытръэч ярапкэрык такэчгыёчыкогты ӄыёгынат ымыльо, эмтыргытъул амтакэчгыёчгын!
Ярак пыкиргъи, ёнэн.
Ӈэвмиргыӄэй яӈак ныйылӄэтӄин.
Гэныгъевлин:
Мэй, мэй!
Ӄылӄутги!
Ӄыпааӄогэ!
Гэлӄутлин, такэчгыёчгын гитэнин, эвыр гэйыръэтлин.
Ӄол-ым гитэнин, эмынӈин.
Ӈыроӄав ымыӈ.
Коргаквъат, ыпатгъат.
Ӄутынэ нанлыльонат (ӈылгыл нэльунэт).
Тота!
Ынӄэначгын вапысӄатыльычгын нырэӄӄин?
Ныпатъевӄэн?
Ымыльо кукэйыръын гиткэлин, гэръэмпэлин, эръэмпэплыткук гэнльэтэтлин.
Нивӄин ӈавмэргыйӈын:
Аныӄун!
Ӄычейвыткуркын, ӄыӈэвынъюсӄикви!
Айгыпы эквэтгъи, ӈэнку нымным льунин.
Рэӄигыт?
Эпэӄэе гинивигым.
Опопы ӄыӈавтыӈгэ!
Ӄыллыгэ!
Ӄыйылӄэтги!
Эргатык кыевкы, э'митлёнайӈын?
Уйӈэ, гарагтылен.
Йылӄыма Яйвачвагырга ивнин нэмэ:
Гыныкрак ӄыпэлӄынтэтги!
Рагролмык ӄыркыляквэ!
Нутэсӄык ӄунрэпэтги!
Ынӄэната вапысӄатгыргын рэмэлеквъэ.
Кылявыркын, кылявыркын, кылявыркын, амрагролмык.
Ӄынвэр гунрэпэтлин пипикмил.
Ынкэтэгнык вапысӄат уйӈэ нъэлгъэт.
Ынкъам лымӈэ кыляквъэ, унрэпэтгьи ӈырэмил, нэмэ ынкэмил уйӈэ нъэлгъэт вапысӄат.
Ынӈатал лёлёмэл.
Ынкъам килкэмил, рилпымил, лылемил, кановыргымэл.
Ӄынвэр ӄонпы гэмэлевлин, йъарат таӈъаачеко нъэлгъи.
Льулӄыл ымыльо мутлымул.
Наӄам нотасӄычыкойпы амвэнвыяалята тэючгыт пинтыӄэтгъэт ӈыроӄ.
Ӄол-ым эмпэльутэтэ гэйыръэтлин, ӄол-ым эмэвиръэ, ӄлявылявэръычгын, иръын, ӄонагтэ, плекыт, катам ымыльо.
Ӈыроӄав-ым, эмӈэвысӄэтэвиръын, кэркэр, кэмлилюн, амъянра вальын: тэӈувъэлы, кэлильын, ӄэӈу, ӄэӈукэлильын ӈыраӄав.
Гэӄитпэвлин а'ачекыйӈын.
Айгоонкэнат тэрмэчьыӈкинэт нивӄинэт:
Гымнин ытлывъёӄаегыт!
Нинупынъылиӄинэт, нэнамачвэтынпыӄэнат.
Ӄырымэнайгым, тумгигым, ейвэлигым!
Энаталяйвытык-ым амӄынъычо!
Нытэпрэрэмӈыӄинэт, нъалярантоӄэнат.
Ӄонпы ялгытгъат ынкъам.
Ӄутти-ым ӄупӄэтгъэт.
Ванэван анмыка.
Пичыгичик амлывава.
Ӄынвэр нэнӄымчаквъат.
Въиткугъэт ымыльо.
Яйвальаачек, ейвэчу лынъё, мыкэтгьи, нымныму нъэлгъи, эмъирэльын, ӄлявылтэ нумэкэтӄинэт амӄынъычо.
Эпээцэмкын нумэкэтӄин, ымыльо эпээпэгти.
Гытокалельын нэнамӈылятӄэн, калцелгын-ым ынин йъэлгытомгын.
ытлывъёӄай, ымыльо нумэкэтгъэн!
Пипиӄылгын и'цэццын, попокалгын-ым цыпыццынин.
Янцаӈайӄай цыкавравъё!
Умэкэтгъэт, етгъэт.
Гытокалельыт янотгъат.
Эпээцэмкын амъяацы.
Э'цамгогьат.
Мыкгыткальын ӄэйвэ нъыянопкэццъан, ӄоныръым выквык эвыца цыгыткунин нутэцӄын.
Тымӈэквъэ наӄам, ӄоныръым амалваӈ вальын нымкыӄин цъэт.
Коцылгыӈавыт янотгъэ.
Ымыльо пэлянэнат тумгыт, цыпъё пицинин.
Цымӄык мацынцъамвальыццыт ыццъэц эцатык гэетлинэт.
Ӄутти-ым ӄонпы эквэтгъэт, панэна тылеццыт игыт.
Эпээрэмкын нумэкэтӄин, ымыльо эпээпэгти.
Гытокалельын нэнамӈылятӄэн, калчелгын-ым ынин йъэлгытомгын.
Ынан ымыльо эпээрэмкын нумэкэтгъэн, гымнин-ым ӈавытлывъётомгын, Коргылгыӈавыт, аталтанӈын-ым Тыӄиӈэвыт, Мыкгыткальын-ым ытлывъёӄай, ымыльо нумэкэтгъэн!
Пипиӄылгын и'рэркын.
Попокалгын-ым рыпыркынин.
Янраӈайӄай рыкавравъё!
Умэкэтгъэт, етгъэт.
Гытокалельыт янотгъат.
Эпээрэмкын амъяачы.
Э'рамгогъат.
Мыкгыткальын ӄэйвэ нъыянопкэргъан, ӄоныръым выквык эвыча рыгыткунин нутэсӄын.
Тымӈэквъэ наӄам, ӄоныръым амалваӈ вальын нымкыӄин ръэт.
Коргылгыӈавыт янотгъэ.
Ымыльо пэлянэнат тымгыт.
Рыпъё пиринин.
Чымӄык марынръамвальычгыт ытръэч эргатык гэетлинэт.
Ӄутти-ым ӄонпы эквэтгъэт, панэна тылеркыт игыр.
Мцанлыӈын-ым гэӈэвъэнэ нымӈиӄин:
Гэвэ, эгэгэй!
А'мын-ым ытлён мытанцэтылягъак игыт!
Йылӄэтгьи.
Турыгьевкы нивӄин:
Ӈан-ым ӈан ӄэйвэ тытанцэтылягъак, наӄам-ым ытлён цэлытлыӈын цэты иа'м тынкавцаквъан?
Ээтъам!
Цатанӈавӈэн!
Мынпаамык ильуткук.
Мынпицыгицимык!
Тытыл гатытлёплен.
О'цавэтльан галягъэ.
Ивнин ӈэвъэн:
Цай, цай!
Кынтацэтыццын ӈотӄэн!
Гук!
Ӄонпы мыкмутлыльын ӈан ӄлявылцыӈын.
Аныӄун, вай, вай!
Плекыт ӄынлигынэт.
Вай, вай, эквэтыццын.
Эӄылпэ, аны!
Наӄам цэлытлыӈын ынӄэн ныцъэӄин?
Гы!
А'тав ӈан!
Мацынан!
Вэлер-ым мымутлюгъэк!
Вэлеццыленин, йъонэн, ӈэвъэн-ым цит гивлин:
Ӄээӄын ӄэнъатчагэ!
Кыццэлык гынкэквъи, йыцъэтгъи.
Наӄам кэгынмэ кыплынэн, тымнэн, ымыльо цилти цыкавраннэнат.
Мранлыӈын-ым гэӈэвъэнэ нымӈиӄин:
Гэвэ, эгэгэй!
А'мын-ым ытлён мытанрэтылягъак игыр!
Йылӄэтгьи.
Турыгъевкы нивӄин:
Ӈан-ым ӈан ӄэйвэ тытанрэтылягъак, наӄам-ым ытлён рэлытлыӈын рэты иа'м тынкавраквъан?
Ээтъам!
Ратанӈавӈэн!
Мынпаамык ильуткук.
Мынпичыгичимык.
Тытыл гатытлёплен.
О'равэтльан галягъэ.
Ивнин ӈэвъэн:
Рай, рай!
Кынтарэтычгын ӈотӄэн!
Гук!
Ӄонпы мыгмутлыльын ӈан ӄлявылчыӈын.
Аныӄун, вай, вай!
Плекыт ӄынлигынэт.
Вай, вай!
Эквэтыркын.
Эӄылпэ, аны!
Наӄам рэлытлыӈын ынӄэн ныръэӄин?
Гы!
А'тав ӈан!
Мачынан!
Вэлер-ым мымутлюгъэк!
Вэлеркыненин, йъонэн, ӈэвъэн-ым чит гивлин:
Ӄээӄын ӄэнъатчагэ!
Кытрэлык гынкэквъи, йыръэтгъи.
Наӄам кэгынмэ кыплынэн, тымнэн, ымыльо рилти рыкавраннэнат.
Нотагты гэлӄытлин Куццын, яцайӈын гэльулин, цыногыццэпы гэгитэлин, яцак ӈалвыльыйӈын цъоцааццын.
Цыӈкэтгъи цыногыццэпы, пэнвэлӄэй тымнэн.
Ӈававынцальыйӈын нивӄин:
Тытэӈэт ӈан!
Въигьи!
Ӈаццыногты цинтынин.
Имтинин, яцагты цыньэтэннин.
Цэӄокалгын-ым нымтумгу, Нотаӈавыйӈын:
Ӄа, ӄа!
Ацьыткэццын!
Вэлер-ым эцьытьулӄэе ӄэналпынцыгэ!
Ӄэйвэ мыкэцьытъулӄэе пынцынэн.
Нивӄин:
Тъэццын!
Йылӄэтгъэт.
Эмгынунныкитэ кыеквъи Нутэӈэвыт, эквэтгъи, яцайӈын льунин:
Ӄа!
Ӈотӄоры!
Тыттэтгъи, цыногыццэпы циӈкэтгъи, кыцыӈайӈын тымнэн.
Ивнин ыӈнот, иквъи авынцальын:
Цекалваӈ вальын!
Нывъиӄин!
Кыпыӈайӈын пицицӄыценнин, ӈаццыногты цинтынин.
Циӄукэтэ имтинин, наӄам ӄутык лынаквъэ.
Авынральын э'йӈэвнин:
Вако!
Ӄинэнылӄутэтги!
Гук!
нивӄин.
Ӈотӄэнына тымыццатыццынэн!
Уттуут пицинин, ӈытогъэ, лявтэпы кыпцевынэн.
Ток!
Кэгыццэтгъи.
Яцагты гынтэквъи.
Ы'мто!
Куццыл нивӄин.
Этъым цыногыццын э'ӄэцэгъи?
Ии!
Э'ӄэцэгъи ӄэйгипэ!
Гытгылӄатгъэ валвыйӈын, тинтинык а'нэлёгъэ, гытгэтынвэн нэнэнэӄэй йытонэн.
Нанӄынацэнэн, ыннэ гэйыцъэтлин нанӄын, пицинин цымӄык, имтинин яцагты.
Гук!
Ынныткэццын!
Вэлер-ым ыннэнцьэн ӄинэйылги!
Ӄэйгипэ ыннэнцьэӄэй йылнин.
Йылӄыма гытгылӄатгъэ Нотаӈавтыйӈын, а'нэлёцӄэквъэ, гытгэтынвэн нэнэнэӄэй йытонэн, нанӄыццайвынэн, ыннээн йытонэн нымкыӄэнаццын!
Имтинин, этцылвавытвавыццын гытлипицинин.
Тинымлегъи, пылӄэтгъи.
Нотагты гэлӄытлин Куркыл, ярайӈын гэльулин рыногыргэпы гэгитэлин, ярак ӈалвыльыйӈын ръоратыркын.
Чиӈкэтгъи рыногыргэпы, пэнвэлӄэй тымнэн.
Ӈававынральыйӈын нивӄин:
Тытэӈэт ӈан!
Въигъи!
Ӈаргыногты ринтынин.
Имтинин, ярагты рыльэтэннин.
Рэӄокалгын-ым нымтумгу, Нотаӈавтыйӈын:
Ӄа, ӄа!
Ачьыткэркын!
Вэлер-ым эчьытъулӄэе ӄэналпынрыгэ!
Ӄэйвэ мыкэчьытъулӄэе пынрынэн.
Нивӄин:
Тъэркин!
Йылӄэтгъэт.
Эмгынунныкитэ кыеквъи.
Нутэӈэвыт, эквэтгьи, ярайӈын льунин:
Ӄа!
Ӈотӄоры!
Тыттэтгъи, рыногыргэпы чиӈкэтгъи, кырӈайӈын тымнэн.
Ивнин ынӈот, иквъи авынральын:
Чекалваӈ вальын!
Нывъиӄин!
Кырӈайӈын пирисӄыченнин, ӈаргыногты ринтынин.
Риӄукэтэ имтинин, наӄам ӄутык лываквъэ.
Авынральын э'йӈэвнин:
Вако!
Ӄинэнылӄутэтги!
Гук!
нивӄин.
Ӈотӄэначга тымычгатыркынэн!
Уттуут пиринин, ӈытогъэ, лявтэпы кыпчевынэн.
Ток!
Кэгытрэтгъи Нутэӈэвыт.
Этъоӄааӄын чыкэеквъи, ярагты гынтэквъи.
Ы'мто?
Куркыл нивӄин.
Этъым рыногыргын э'ӄэрэгъи?
Ии!
Э'ӄэрэгъи ӄэйгипэ.
Гытгынӄатгьэ валвыйӈын, тинтинык а'нэлёгъэ, гытгэтынвэн нэнэнэкэй йытонэн.
Нанӄыпарэнэн, ыннэ гэйырьэтлин нанӄын, пиринин чымӄык, имтинин ярагты.
Гук!
Ынныткэркын.
Вэлер-ым ыннэнчьэн ӄинэйылги!
йытонэн, нымкыӄэначгын!
Имтинин, этчынвавытвагыргын гытлипиринин, тинымлегъи, пынӄэтгъи.
а) Энмэн-ым а'ачекӄай гачакэтта, чавчывачгын-ым ӄонпы.
Гивлин чакыгэт:
Гэ!
Там!
Ӈэвъэн ӄыльугын!
Нивӄин:
Чамъам!
Миӈкри ӈэлвыл гымнин иа'м мыпэлягъан?
Раянратгъа, раманаӈатгъа!
Нивӄин чакыгэт:
Амгымнан мэчынкы!
Вынэ, ӄэквэтги, ӈэвъэн ӄыльусӄиквын!
Ӄыӈэвынъюсӄиквын!
Ӄыӈавтыӈгэ!
Ӄыматагын!
Кмиӈын ӄыгтогын!
Ынан мургин яравагыргын ӄырым рэткуӈын ӄулитгивик!
Гэквэтлин, аӈӄачормык гэпкитлин, аӈӄачормэпы тагъэ, тэргатгъэ:
Гымнин ынпычьычакыгэт иа'м томыгнотагты инэнӈивыгъи?
Ӄынвэр аӈӄата ейвэчу гэлгылин.
Гынонаӈӄайпы челгыпылвынтыянръатвыӄай гэетлин.
Ы'твычыку ӈавысӄатыйӈын вакъотваркын, ивлыкыттэлльэн, мутлыльулӄылльэн.
Нивӄин пыкитльэн:
Рэӄигыт?
Нытэргатэгыт?
Иа'м ытлён?
Иквъи ӄлявыл:
Ынпычьычакэтта гивигым.
Ӈавъанчыӈын ӄылӄыритчыӄиквын!
Нивӄин ӈэвысӄэт:
Ытлён-ым вай тыетгъэк!
Нивӄин ӄлявыл:
Рэӄулымӈэ!
Опопы ӈэвъэну мылгыгыт!
Ӈэвысӄэт нивӄин:
Этыӄун мынрагтымык, гынык чакэттэты мынылӄынмык?
Ӄэйвэ вынэ, нырэӄын-ым!
Ӄэйвэ рагтыгъат, ярак пыкиргъэт, нымытвагъат, мыгныму нъэлгъэт, ӄонпы чавчыво.
в) Аӈӄайпы лейвыльын, гычормэпы, мэмылӈыттыльын о'равэтльан чит.
Йынрык гатаранлен.
Энмэн ӄун ӄликкин кэйӈыт льунинэт.
Кайӈырамкычгын-ым ымыльо.
Ӄынвэр айылго лыгнинэт, ярачыкогты гынтэквъи.
Наӄам эргатык о'равэтльарамко кэйӈыт нъэлгъэт ымыльо.
Ыныграгты пыкиргъэт, нымкыргэри, ӄлявылтэ, ӈэвысӄэтти, ынпыначгыт, ынпыӈэвыт, ӈинӄэгти, ымыльо.
Ӄулильэтгъэт, э'йӈэквъэт:
Мэй!
Ӄлей!
Ӄыетги!
Ӄынтогэ!
Ӈотӄэнаморэ!
Гынин мыкӈэвъэнлыӄылти етгъэт!
Ӄымататкогэ!
Ӄэймитыткуги!
Гэймитлинэт, матанэнат, мыгрэмку нъэлгъи.
Ы'ттъычга ӄэпэр э'йӈэвнин-ым:
Тагам!
нивӄин.
Опопы нотагты мынылӄынмык!
Чамъам!
Иа'м ытлён?
Тынӈапрытын тыльугъэн.
Катам гымыгмич.
Ээ!
Гук!
нивӄин.
Опопы этынвычгын мылӄыритчыӄиквъэн!
Этын ныпкирӄин, ныпэрӄыёӄэн.
Рунин-ым, кунин-ым пэтле.
Нив'кин:
Нычачаӄэн.
Вылгэлваамкырыткынык, катамкырыткынык, гытгын-ым варкын, Эльукы нынны.
Энмэн-ым Гытгычыко тэленъеп ынныйӈын-ым гатвален, колё нымайыӈӄэначгын, юуткуннээн, ръэнут, туйкэтуй нынны.
Ӈан-ым ӈан а'ачекӄай гытгычормэпы нылейвыӄин, ынӄэначга пирисӄивнин, гапойгыма, гавэръына титӄэннин.
Ытлыгэ а'тчанэн, а'тчак лывавнэн, эквэтгъи.
Ӄырэрыӈӈогъэ-ым ытлён, гытгык пыкиргьи.
Тойкайӈын-ым пиӈкугьи, ӄымэк пиринин, мэткиит энъыӄаата гычормэты, эквыйынрэты гынтэквъи.
Эвыӈан-ым ынӈин!
Ӈотӄэначга тымнэн!
Нымнымэты ӄытгъи, нымнымыт э'йӈэвнэт.
Етгъэт нымкыргэри, мытлыӈэн орвыт омака гэквутлинэт, ваамэты йынрэпы гананӈавленат.
Туйкэтэ-ым пиринин, рыныкватгъэ, ымыльо рэмкэ нэтиӈугъэн, нагтогъан, ампойга нанмыгъан, нананӄыпарэгъан.
Ӄынвэр нанӄычыко а'ачекӄай гапойгыма нэльугъэн, ымыльэты вальын, ванэван энчимиръэвкэ, ытръэч въильын.
Ынӈатал паагъэ Тойкайӈын.
Э'гычгын-ым нотагты лейвыгьи, ылвэӄэюуӄэй льунин:
Эвӈан, иквъи, опопы мынугыт!
А'тав гынан!
Йъарат ӄупӄыльигым.
Опопы ӄинэтрилги.
Ынан яврэнак пэнвэлю мынъэлгъэк.
Рэрыӄ-ым!
Ынан яврэнак!
Гэтрилин.
Яврэӈӈогъэ-ым лымӈэ.
Ивнин нэмэ:
Ы'мто?
Миӈкэмил гынин лымкыгыргын?
Э'тки вынэ!
Амкылява тытваӈӈогъак.
Ӄупӄыльигым йъарат.
Ынан яврэнак кырымынтано трэнъэлгьэ.
Яврэӈӈогьэ лымӈэ, панэна ръотавыркынэн: ынан таачымынтано!
Ӄынвэр кырӈэну нъэлгъи.
Йъонэн нэмэ и'гэ:
Ы'мто?
Ӄэйвэ увикыпчыткугъи, эчьытвигьи.
Кэтэм игыт мынпэвлинмык, ӈирэмури.
Нырэӄын-ым, гыныгмич, наӄам амръэлярачвыӈкы ӄинэпириги.
Гайъота, ганма!
И'рэгъэт, рачвыӈгъат.
Э'тки нинъыӄин ылвачгын, йъок лывавыркынэн и'гэ.
Яв-яв!
Ӄэнъатчагэ!
Тылвавыркын!
Гук!
Кытьаткэ миӈкри?
А'мын-ым тыгагчавыркын, миӈкри.
Тылвавыркын а'тчак!
Маравыӈӈогъат, эвыӈӈогъат.
Иквъи и'ны, ивнин:
А'ӄарынныльаккайӈэгыт!
Ылвачгын-ым иквъи:
Рыгатӈойӈыльаккайӈэгыт!
Ӈаргыногты киткит ыяа гэлӄытигым, тымкылгыӄагтэ варкыт ӈэнку, ӈирэӄ тымкылгыӄагтэ.
Ы'ттъыёча вытрэтыркын ӄол, мачынан чымчеӄэй.
Ынкы вайыӈӄач ӄынур йъэекык рымагты гэлӄытигым.
Тымкылгыӄайык пыкирык, вайыӈӄаткэнак нивигым:
Го, го!
Гымнанчинит ныӄулильэтигым, ӄынур тымкылгын нивӄин.
Ынӈатал гымнан:
Ельо, гым!
Ынанкэн-ым!
Миӈкэкин?
Ельо!
Эвычанрамкэпы тыетгъэк!
Ынанкэн-ым!
Раӈӈытагъэ?
Ыяа ӈанӄоко раӈӈытагъэ?
Ынпыӈэвӄэй ӄынур, пэнин тэнантомгыӈкэн ынпыӈэвӄэй, рэлку варкын.
Ӄучеӈэвыт нынны.
Энаальын-ым, армачьыральын, рымагтыкэн тымкылгыӄай, нынны Равычгаӈавӄай.
Китъам!
Рэӄын риквъэ Равычгаӈавӄай, эвъянынпыӈавӄай?
Ӈэнри ӄылӄытги!
Тылӄытгъэк ӈэнри ы'ттъыёлрагты.
Нэмэ ӄынур пэнин:
Го, го!
Мэӈин?
Ельо, гым!
Ынанкэн-ым!
Мэӈкокэн?
Ивтылрэмкигым!
Ынанкэн-ым!
Раӈӈытагъэ?
Вынэ, ӈот!
О'равэтльан нытъылӄин, мургинрэмкыкин.
Нытъылӄин йъарат.
Этыӄун тычинъюргэквъэк, тыетгъэк.
Гук!
Ынанкэн-ым!
Рэӄын нивӄин райыӈӄэн ынпыӈэвӄэй?
Нивӄин:
Райынрэ ӄылӄытги!
Рэӄын риквъэ армачьыральын?
Эгэй!
Гук!
Яв-яв!
Мынтогъак!
А'тав лыгэн ӈанӄоко етгъи!
Ынкы тымкылгыӄайыткынгыпы Въэйӄэй, ынкэкин, гыргочакэн гэнлыпъэтэ.
Ӄынур ынпыӈэвӄэй ынӄэн.
Ы'ттьыёлрайпы тыпэлӄынтэтгъэк.
Ынкы пыкирык нэмэ:
Го, го!
Ӈирэмури игыр.
Тумгытум ӄулильэтыркын:
Ӈавыл!
Тагам!
Мынылӄынмык!
А'тав лыгэн ӈанӄоко о'равэтльан етгъи.
Эгэй!
Яв-яв!
Мынтогъак!
Нэмэ въэйӄэй гэпиритэ, ӄынур пэнин.
Ынӈатал въэйӄэгти ӈирэӄ гэпиритэ, ярагты гэнльэтэтэ.
Нэмэ ярагты гэпэлӄынтэтэ, ӄынур йъыйыӄгыпы, рымагтэпы эвыр ӄынур.
Ярак пыкирык морыграк турыпкиры, ымыльо рэмкын ӈэнку ярачыко варкын.
Ынпыӈэвӄэгти ӈирэӄ трэтынэт, вайыӈкы тытрилынэт.
Э'митлён тъылыркын о'равэтльан, ӈэнку чымче тытрилынэт ынык гыргол.
Ынкы гэквэтлинэт.
Эргатык турыгъевкы тэючгыӄэгти ӈирэӄ гэтэйкэ, ӄонпы ныппылюӄинэӄэгти.
Эчьытъулӄэгти ӈэнку тыёнат гамгач ӄынур, рытрыӄагтэ ныппылюӄинэӄэгти ныгытӄэнаӄагтэ тынчымӄэтынэт, ыргин ӈэлгычгын ӄынур.
Ынӈатал панэнагты тынльэтэтынэт, э'ми миӈкэкин айвэ гэпирилин въаглыӈын, кэтэм пэнинэк гэтриле, ы'ттьыёлрак-ым, яалрак-ым.
Лымӈэ гарагта, гэпэлӄынтэтэ.
Пэнинэк ӄынур йъыйыӄгыпы пыкирэ.
Энмэн тъылыркын о'равэтльан.
Пэнин энмэн кэйӈын, тоттомгаткэн кайӈыйӈын, ынӄэнано тынъэлгъэк.
Пэнин рыгрыг ынин ымыльо нылгыӄин.
Ӄырымэн умӄы наӄам, кэйӈын эвыр.
Чиниткин вэгыт тынмылюркынэт.
Тъытльэн о'равэтльан ынӄэната гэпиритэ.
Э'ми тъылыркын, ынӄэната гэпирисӄивлин ымыльо тъытльэн о'равэтльан.
Гэпиритэ, гэттутэ, амкэрка, уйӈэ эвиръын.
Ръэнут, эвыр лымӈэ нылпивӄин, эвыр лымӈэ а'лыгатгаткок гыткалгын нинэлпивӄин, эвыр лымӈэ тыёлгын нинэчвиӄин микынэ, чеӈэт-ым мутлымул нымкыӄин ӈаргын нынтольатӄэн, ӄынур нъэчеӄин, майӈъаӄалеӈгыргын.
Эвыр-ым этлы инэнмэлевкэ, рэвъигъэ.
Ынкэкин эвъян панэна варкын.
Амгынонканойпы нэнагнатӄэн, нивӄин.
Коргылгыйӈын, ӄыетги, пэнин тоттомгаткэн коргылгын.
Ӈачгымынга гэпиритэ ӄынур.
Вай, вай!
Ӄыннигын ӈан!
Ченэтмынга ӄынур нынниӄин, рэӄэ ӄынур нинэнкылвэтӄин.
Эвыр лымӈэ этъоӄааӄын нинэтриткуӄин, ӄонпы гэмэлевлин, ӄынур пэнин нынъэлӄин, тэленъепкин пэвгыргын ынӈин вальын.
Нытъылӄин-ым эвыр мэӈин, гэннутлин йъарат, наӄам еп энэвкыльин, лымӈэ эвъян варкын гымнин.
Тивыркын.
Мэмынӄай тоттомгаткэн, мэмылӄаё тынъэлгъэк.
Мэмылӄай тэнантомгыӈкэн, ӄэтэнтэнчыӈын нинэнэвӄин.
Тнотгыргык ӈыроча нэнавъентойгым, ӄынур нинэттуйгым, ынкы ныплыткуйгым.
Пэтле эгъоӄааӄын, эвыр лымӈэ эргатык, ныпыткынтэтӄин.
Эмтъылльу тытваркын, Мратыӈагыргэпы тыгнатыркын:
Галгайӈын Карпайӈын-ым, ныетӄин Карпайӈын-ым, гапылвынтытэӈа, гирвытиӈэ, тъыльоравэтльэты йыкыргычыкогты рэсӄиквъи, онмыӄалялвын ярано лыгнин.
Понтачгын-ым ӄынчичьэтгын, ленлеӈыйӈын ӄытэӈгитэгын, пылвынтыяга ӄыегыткугын, пылвынтытэӈа ӄынпыткэквын, нынтогъан-ым тъычгыргын, э'ннэпы, мачвэйпы, нанӄэпы, ымыльо ывэкгыпы!
Ынӈатал тъыльоравэтльан пуйъэтэ нэнанйытравӄэн, ӄынур пылвынтыгалгарыгрыг.
Ытръэч.
Эмтъылльу тытваркын, Мратыӈагыргэпы тыгнатыркын:
Ӄинэвинрэтги, аӈаӈвагырга ӄинэгитэги!
Нивӄин Мратыӈагыргын:
Ӄырым!
Тыӈэсӄын ӈан!
Ӄинэвинрэтги, аӈаӈвагыргаӄинэгитэги!
Нивӄин Тыӈэсӄын:
Ӄырым!
Ӈачгытыӈагыргэпы тыгнатыркын:
Ӄинэвинрэтги, аӈаӈвагырга ӄинэгитэги!
Ӈачгытыӈагыргын нивӄин:
Ӄырым!
Янотлявтэпы тыгнатыркын:
Ӄинэвинрэтги, аӈаӈвагырга ӄинэгитэги!
Янотлявыт нивӄин:
Яаллявтэпы ӄыгнатгын!
Гыныграк мраӈоткынтагнык, ӄэргыӈавысӄатыйӈын, тымкылгыӈавыт, тоттомгаткэн ынпыӈэвӄэй, ыныкайпы эвъян ӄыгнатгын!
Тыёпатгъан.
Раӈӈытагъэ?
Эмтъытльигым, аӈаӈвагырга ӄинэгитэги!
А'тав ӄун, мытааӈгъан!
Въаглыӈыӄай йылнин, пылвынтыгалгайӈын, пылвынтыравыльыйӈын.
Тилгытэквъэк въэйӄэе, тьычгыргын-ым тыгтогъан, рэвымрэвгиниву тытэйкыгъэн, пылвынтыравыльыйӈа тымъёлӄыл, роолӄыл.
Амӄынъычо кмиӈыӄэй нывъиӄин, микынэ йытоо.
Гымнин ӄол эвъян варкын.
Эвыр нанӄыльо гэнъэтлин нэмэ ӈэвысӄэт, аӈӄачормыкэн выквылгыӄай, понтавыквылгыӄай, четлёвыквылгыӄай чымкычгычыку ръэчыку тыёгъан.
Э'ннэпы ныйпынэн.
Ынкъам эвъян.
Аӈӄагынонык ынныйӈын варкын, нымайыӈӄэначгын, аӈӄайӈын ымысӄыльын, мимыл нымэйыӈӄин.
Тоттомгаткэн еп ынныйӈын.
Пэнин илюкэ вальын, нутэсӄу ӄэптин гэнъэтлин.
Ынӈэ ӈутиннутэк атвака, ӈэнку ӄытваркын, ынныйӈыткынык ӄытваркыны
Нъурэтӄин ӈинӄэй, вэлёйпы нынэвӄин, кылылялгыӄагтэ ныппылюӄинэӄэгти амӈыроӄ нэтйивӄинэт, ӈалгыл нынитлитӄинэт, ӄынур вилюлгыт.
Элвэльин йъилгын ныпинтыӄэтӄин, амалваӈ вальын ныпатӄэн, эвыр лымӈэ ыннээн, эвыр лымӈэ тэкичгын, кыкватъол ӄол.
Ӈалгыл ымыльо ӈыроӄ торэлкат нытрилӄинэт, амъянра ымыльо.
Пэнъёлгын ӈаргын нытэйкыӄин тытльыттъыёча, рымагтыӈӄач ымыльо торэлкат амчече ӈэнри нытрилӄинэт, киткит ыяа.
Нэнэнэӄэй тынрыркын, торэлкат тывэӄэтыркынэт, нэмэ тыпэлӄынтэтыркын эмынӈин, нэмэ тывэӄэтыркын, аммрагты ӈыроча ынӈин тыпэлӄынтэтыркын.
Ынӈатал рэмкэ ымыльо тэкичгын нинэнуӄин, кыкватъол.
Чама-ым пэнъёлгын нэнанкававӄэн авынральа.
Аӈӄакэн ыяакэн пыӈыл этыӄун нэнавалёмэгым.
Ӄоныръым этлы эльукэ гымнан, ытръэч ампыӈыл нэнавалёмэгым.
Ытлён чиниткин рэмкын нуйвэлӄин, йъарат а'ӄарамкычга, амалваӈ вальын уйвэл.
Чымӄык въилъын э'митлён о'равэтльан игыр нотагты нэнльэтэтгъэн, эргатык ынӄэн въильын нотасӄычыкогты ӄэйвэ этлы энаёка, лыгэн ытръэч нутэк нэнапэляӄэн.
Эргатык-ым эвыр, мэӈин уйвэл тэгъеӈыркынин о'равэтльа, эвъян-ым уйӈэ, наӄам уйвэл тэгъеӈу лыӈыркынин, нотагты нылӄытӄин, миӈкри айвэ въильын гапэлялен, ынкы киткит чымче ныпкирӄин, чеӈэт вытрэтыркын панаальыйӈын.
Ныкэттываӄэн ӈэнку, акэрка нылӄытӄин, пэкръиле, ӄачакэн гыткалгын яачекэн ӄынур ӈойӈын.
Ныӄулильэтӄин Га, га, га!
тэриӄукэӈэ.
Ынкы ныпкирӄин, валы рынна нинэнльэтэтӄин.
Ӈэнку пыкирык въэльоравэтльатыргытъолӄай нинэчвиӄин, аё-ым нэнагтоӄэн эмкиткинуӄэй, этлы нымэйӈъэв.
Авэръэты, кэркэрэты нылӄытӄин, ныкэргыпӄэн, нырагтыӄэн, киткит ыяа нэнапэляӄэн тэкичгын, нымэльэв нэнанкыквавӄэн тэкичгын нутэк.
Амӄынэргатык нымэльэв нинэнчеӈкээвӄин кыкванмачы ынкы.
Ынкъам нымэльэв таӈкыкватыркын, эчги ярагты гэнльэтэтэ.
Нымэльэв тэючгычыку нэнаёӄэн, ӄулиникэк рывытрэлӄылгавкы нинэнръэлевӄин.
Мэӈин анӈэно лынъё о'равэтльан, нинэйылӄин ытлён:
Вай, вай!
Ӄынугын ӈотӄэн!
Ӄэлюӄ-ым нинэнуӄин, киткит этъоӄааӄын ымыльо йыкыргын тылвыркын, нанӄын-ым ымыӈ нывилетӄин, пэтле нывъиӄин.
Нэнанмыӄэн.
Чеӈэт эвъян-ым уйӈэ, ынӄэната нэнанмыӄэн.
Мэӈин анӈэно лынъё о'равэтльан, чама уйвэл ӄол ярак нинэплыткуӄин, э'чеплытку.
Винвэ нэнайъоӄэн ыттыт, гынмылкин а'чан.
Ынкы ныпэӄэтатӄэн ӄынур, винвэ нинэпириӄин а'чан, ытлён-ым нэнэвъянватӄэн, ынӄэната о'равэтльан нэнанмыӄэн.
Кургыӈэвытин ӈилгын тыгтыркын, чаато тылгыркын, (анӈэно лынъё, ӈотӄэначгын) тыгрыркын, ымыльо увик трэнкылвэнӈын, пэтле рэпэӈъивэтгъэ, ралваквъа, равакъогъа.
Ӄынвэр авакъока иткэ, ромаквъа, ратгытлёгъа, йыкыргэпы рамотлынтогъа, мутле рэчиӈкэтгъэ, яачы нарапэляӈын.
Ӈаргынэнайпы эвъян тыгнатгъан.
Янотлявтэпы гакаӈӄор тыгнатгъан, вэнчымӈачгын тыванлягъан, ы'ттьыёл моолгатыльын.
Галванпрорма тыквутвылгынэт.
Гынонканойпы тэткэюн тыгторкын, ынӄэната тыркыплыркынэгыт.
Ынкъам тъэйӈэвыркын.
Га, га, га!
Гынтэвкы лывавыркын, вутыплыткук.
Чыгэйвээм рэто тылгыркын, ӄэралгын тъэйӈэвыркын ытри эмнуӈигын, ымыльо нымнымгыпы ы'нынлыратгъан.
Увэлӄычгын тытльыттъыёча тувинтыркын, майӈыпэнъёлгычгын-ым тытэйкыркын.
Ынӈатал тивыркын ӈот.
Эвынрэмкыльигыт, ӄырэсӄикви!
Ынкъам мынӄамэтваркын ярак, ынантаӈроолӄыл мыннуркын.
Эвыӈан ӈэвъэн ӄыматагын, эвыӈан авынынтоолпырайгыт!
Эргатык ныялгытӄэн рэмкын, ӄэглынангэт муулӄыткин чимгъун яаркынэн.
Киткит ӄулиникэк ӄаалвылё нэнанмыӄэн, ымыльо эвъян нинэнпэлӄынтэвӄин.
Янотлявтэн гакаӈӄор нинэнпэлӄынтэвӄин.
Ынкъам нытэпрэрэмӈыӄин, ёо'т ымыльо нэнанӄамэтвавӄэнат, тымӈэмэӈкрэ нинэнинтыткуӄинэт.
Ытръэч.
В женском произношении:
В мужском произношении:
В женском произношении:
В мужском произношении:
pp.
VIII-XIX
Тэлеӈ энмэн айван ытри эйвэльыт нъэӄэчитӄинэт.
Ӈотэннотаӈӄаткэн ёа' левлеву гэлгылин.
Гэлгэлгыпы гэнльэтэтлин.
Энмэн ӄол йъилгын гэткулин гэлгэлыткынык.
Энмэн йыӈэръугъи.
Ванэван нынутэвытрэтыркын.
Энмэн рыркъайӈан валёмнэн.
Нъэгнопытваӄэн, ынӈин иръычыку.
Ынкъам ӄутынэ ёпаннэн эӈэӈыльэ, гэлгэлыткынык йылӄыльын рыгъевнин:
Гу!
Тытэӈэтигыр!
Ӈутку нытвайгыр!
Энмэн лылепгъи.
Гу!
Лыгэн тэргатгъэ.
Иквъи ынӈот:
Атэргатка, нымным вай чымчеӄэй варкын, Эйвэн ӄытлыги.
Ӈутку нэльугъэн.
Ӈыпэгъэт.
Энмэн яраӈы.
Галгэн-ым эвиръыт, иръыт, галганалгэн.
Гык!
Энмэн-ьм айванат-ым нэмыӄэй.
Эйвэльык ыннано вальын йилиил.
Энмэн нэпиричитынэт, ымыльо нэпиринэт ынӄэн ӈирэӄ о'равэтльат.
Эӈэӈыльын нэлпынитгъэн.
Ӄол-ым нанмыркын ръэйипэ, лявтэпы каноткынгыны нанмыгъан.
Ынкъам эӈэӈыльын-ым нэтрилгъэн, пурэлю налгыӈӈогъан.
Лыгэн ӄунэче киквъи.
Эчги йылӄэтгъэт, гантолен, рыркакалы э'йӈэвнин, аӈӄагты э'йӈэвыткугъи.
Энмэн люур ыяайпы етгъи рыркы.
Како, како!
Энмэн рыркы гэпкитлин.
Энмэн аны ӄынур ӄун нутэсӄын.
Энмэн лявтыткыната чейвыткугъи, эквэтгъи.
Энмэн эвыр пэляё рыркы ы'ттъыёча нынъэлӄин.
Ӄитвэютэ ивнин:
Гык!
А'мын-ым ытлён, нотасӄыеквэ тургин-ым рэмкын ныгйинӄин морыкагты.
Гук!
А'мын-ым ытлён, чымӄык пэлятыркын.
Ӄэйӈун тургин рэмкын э'тки.
Гуӄ!
Панваррыркат ӈирэӄ ивнинэт:
Гуӄ!
А'мын-ым мынынлегъэн рэмкыльын.
Ӄутынэ ывэкэткынык рыӈэлӄивэннин.
Ынӈин-ым ӈан ныпиврэӄин.
Ынкъам ынӄэн ӄитвэю гыттэпычьын лыгэн нылымӈэнаӄэн.
Ӄол-ым ныпэӈэтӄин, ынраӄ ӄутынэ ныӈэлӄивӄин.
Ныкитэ, гуӄ!
Гилгил нэльун.
Ӄитвэю иквъи:
Гу!
Рэмкын ичичиквъи, Рэмкын ныйылӄэтгъэн!
Гэлыткынык о'равэтльан нэйӈэгъэн.
Рыркы ынкъам ынӄэн, ӄитвэютэ ивнин ӄлявыл:
Гук!
Гыт-ым гэлыткынык ӄыйылӄэтги, эвыр мури вай гыныкӄач мытрэйылӄэтгъэ мэмлыткынык.
Пагголгыт нэттунэт пилгыкин.
Ынӈин лыгэн чекгыргол гэнъэтлинэт, ӄынур пэвэлти.
Ӄитвэюн кыеквъи.
А'мын-ым рэмкын нэквэтгъэн.
Гук!
Ынанкэн-ым гытъэквъи?
Гук!
Ии, ӄлявылӄай иквъи.
Вусӄымчыку.
Рырканпыначгын ӄитвэюн энмэн пылӄэтыркын калтэты.
Элёкэаӈатлыӈын гитэнин, тэӄэгъи, энмэн тамъоналгын рыпинтыӄэвнин.
Энмэн ӄлявылӄай рыӄамэтвавыркынэн тэмъунэтэ.
Энмэн ӄынур ӄун нычиитэръуӄин, нытгылӄинэт йъарат.
Этъым вай нэнапатӄэнат вэнвакы рырката, ӄынур ӄун нытгылӄинэт.
Гык!
Эквэтгъэт.
Эмгынунныкитэ нъэлгъи.
Ӄитвэюн иквъи:
Этъым нутэнут мынынэймэквъэн.
Гук!
Энмэн-ым тылегъэт, эчги эймэквъи, эргыръоӈӈогъэ.
Гук!
А'мын-ым ӄээӄын-ым нэмэ гытъэквъи?
Гук!
Ии!
Нэмэ чыпъэтгъи.
Ынраӄ эвлетэлы вальыт тэмъунэт.
Нэмэ ӄамэтвагъэ.
Гык!
Ытлён мытрапэляӈӈогыт.
Митъэлыги гилгилӄэй мытрэльуӈын ныппылюӄин, ынкы мытрапэлягыт.
Гук!
Ӄэглынангэт-ым нэльун.
Гук!
А'мын-ым ытлён ӈотэнэргыръок тургин рэмкын ӄэйӈун рэлкыгъэ, мытъаӄалеӈӈо.
Гук!
Энмэн нэйпэгъэн.
Гук!
Тытэӈэттури, энапэляркынэтык.
Гук!
А'мын-ым вынэ, рэпкиргъэ (рэмкын гынин).
Эвыр рырката ивнин:
Эвыр йылӄэ нарайъогыт, мурыгмил ӄъэйӈэги йылӄыӈӈок.
Энмэн пиврэгъи ӈанӄэн, гынонэты рыркы нэквэтӄин.
Энмэн йылӄэ йъоӈӈонэн, рыркамэл э'йӈэгъи, йылӄэтгъи, люур рыркано гэнъэтлин.
Эвыр гэргыръонтатлен, ы'твыльэ нычамэтаӄэн.
Эчги эймэквъэт, кыеквъи.
Энмэн эчги ръэрильэ тэгрыркынин, люур иквъи:
Гуӄ!
Инэнрэӄэвыркынитык?
Гуӄ!
Ынанкэн-ым ӄымэк.
Тытэӈэтигыт, рыркано гэнъэлигыт.
Ӄымэк мытынмыгыт.
Гу!
Мэӈӄо лымӈэ пинтыӄэтгъи?
Э'тки, итык-ым ӄэйвэ нымнымгыпы гэпкирмури.
Э'квырга тумгытум уйӈэ.
Э'тки, нэнлевлевэтын.
Э'тки эмлевтык ръэйипэ нанмыгъан.
Энмэн рэсӄиквъи.
Гык!
Ръапыӈыл?
Лыгэн-ым итык э'тки, леӈвэттыгыргын.
Э'тки, нытэрмэчьыӈӄин рамкыйӈын.
Энмэн элеръугъи.
Энмэн рынноркын мэӈин ӈан, уӈиильын-ым.
Этъым-а'м гэмгэнутэкин ы'твыльын гэнумэкэвлин.
Энмэн ы'твыльымкычгын ӄытгъи.
яраквын (нэльугъэн).
Энмэн ярак лыганлыӈӄач вальын кэӈичвын эйвэкин, ынкъам ипэ мыкычьыйӈын ы'твыльыльин ӄаптэнӄач гатален йыӈэйык лылечурмэтэ.
Ынпыначгын иквъи ы'твыльыкин:
Гуӄ!
И'нымил ӄыӄъолятык!
Люнльутэ энмэн нынтыӄинэт, ратгэмавӈэн эйвэльэ.
Эвыр-ым ӄъоляръогъат, айванпыначгыӄай гивлин:
Гык!
Рыпэт-ым эвын!
А'ачекыт гивлинэт:
Гу!
Чеӈэт-ым илирльымури.
Ӄытатлыӈгыткы!
Энмэн рыркамэл э'йӈэгъэт.
Энмэн ы'твыльыкин ынпыначгын иквъи:
Гу!
Миӈкы тури?
Ытлён гыннику нъэлгъэт.
Ипэ яалеӈӄач ӈыпэльын эйвэльэ гэмо нылгыӄин мыкычьын.
Энмэн аӈӄачормык гатчылен аквальоравэтльан.
Ы'твыльэ яалеӈӄачайпы гапэнрылен, наӄам ганмыткойвылен.
Эйвэӈэвыт нилгыпӄинэт амайылга, энмэн ӄутти ӄопалгык нываляткоӄэнат.
Энмэн нанмыткойвын.
Како!
Ӈэвысӄэт гэйӈэлин нымкыӄин.
Эйвэӈэвысӄэтти ӈанко гэрэтлинэт!
Нэмэ тъэчеӈ гивигъи.
Ӈырача гивикинэк эйвэльын гарыннолен.
Энмэн ныкитэ гэмпэлин.
Йылӄыльын гайъолен рэмкын.
Энмэн вай пойга рэнмэпы лыгэн нытынпычетӄэнат ёрок камлелы ӈаргынойпы.
Ынкъам ейвэлӄэй, эчги ӄолерагты ӄытгъэт чымӄык, эчги ынӄэн нынмыӄэн о'равэтльан йылӄыльын эйвэльэ, энмэн никэк гатчылен рачормык, энаальыт-ым гэныгъевъюулинэт.
Ганточьатлен.
Энмэн аны гэгынтэвлинэт.
Эйвэльыт тымӈаӈӄагты.
Гэлыткынык ӈирэӄ гапэляленат.
Энмэн аӈӄак нытваӄэнат гилгилык, туквэк.
Эчги энмэн ныёо'ръоӄэн, нытульылӄивӄинэт такэчгэты, ӄынвэр энмэн нэпиринэт.
Гук!
Ӄырым мынынмытык.
Энмэн авалёмкыльэнат, ныкамаграӄэнат.
Энмэн ӄолеткэвынвык эквэтыркыт, эвиръэ гэтульэтлинэт.
Энмэн эквэтгъэт.
Энмэн гэчевкы гэлыткыната.
Энмэн вай нычейвыткуӄинэт.
Турӄитыльын аӈӄы.
Энмэн эмӄынтэнтик ӄынур ӄун гилгил нитӄин, тъэюгил, нымлилыӄин тэнтик.
Энмэн ӈыпэгъэт.
Гук!
Аквальынпыначга пынлёнэнат:
Ы'мто?
Эмнуӈычьын миӈкыри нытваӄэн?
Гуӄ!
Э'тки нымэлӄин.
Гуӄ!
А'мын-ым рэмкын нытумгэквъэн, аквальыпыначгын гивлин.
Энмэн элеръугъи.
уӄ!
А'мын-ым рэмкын нылӄытгъэн.
Энмэн ӈанко и'ргъи рэмкын эйвэльин.
Уӄӄэм энмэн гэйӈэвылин, имыръэнут, рэпалгын.
Гык!
Энмэн ӈыпэгъэт.
Ытлён рэмкын тумгэквъи.
Аны гэйылыткуйвылин уӄӄэм.
Ӈотэнӄаткэн ынпыначгын иквъи:
Гык!
Ӄэлюӄ-ым рэӄэ ӄытатлыӈыткы?
Энмэн галгэн иръын.
Нэлгэ нылпынрыӄэнат.
Энмэн гиву нылгыӄинэт нэлгыт.
Ръанотачгыт лымӈэ?
Ӄорэн нэлгын.
Миӈкыри вальыт ӄаат?
Ӄынвэр вамылкалгын нанкалыроквъан.
Энмэн нынчичьэтъюуӄин.
Нивӄинэт:
Какомэй!
Миӈкыри вальыт.
Ӄынур ы'твыкин путтыӈэт.
Аны ӄун-ым тэкичгын ӄынугыткы.
Энмэн начьыпатынат.
Какомэй!
Ӄынур мытӄыйӈыт.
Энмэн нэнунэт.
Какомэй!
Йъарат нытэӈӄинэт.
Ынкъам эквэтгъэт.
Ӄол гапэлялен эӈэӈыльын ырыгмил.
Энмэн льэленръугъи.
Нэтрилгъэн.
Эӈэӈыльын, наӄам горвылен.
Энмэн нэквэтӄин ныкитэ.
Орвоор нинъэмэтӄин, ӄопалга гэтинэӈэӈлин.
Энмэн нылеӄин, нылвавӄэн эргыпйъэлгэты.
Энмэн эйгысӄэӈэӈыльэ гайъолен ӄоленотайпы.
Нэмыӄэй ынӄэн эӈэӈыльын ныпэгтъэмэтӄин.
Энмэн люур гырголята выргыргычгын валёмнэн.
Ынӄэн эйгысӄэӈэӈыльын риӈэтэ нылеӄин, эвлывалят рилю нинэлгыӄинэт ӈалгыл.
Ынӄэн эӈэӈыльын пэгтъэмэтыльын гэчеӈыттэтэ гэгынтэвлин.
Энмэн вай рэймэвнин ӄутынэ, энмэн нэмыӄэй гэриӈэлин пыкэрыӈӈок ынӈин горвыма.
Энмэн йъоӈӈонэн.
Эчги пэрэӈӈонэн, нутэсӄык гэчыпъэтлин.
Лыгэн орвоор ынкы нутэсӄык пэлятгъэ.
Гык!
Ӄол ынӄэн вэлеркылек лываквъэ эӈэӈыльын, эйгысӄэӈэӈыльын.
Энмэн вакъогъэ.
Эгэгэгэй!
Ӄэглынангэт.
Како!
А'тав-ым нэргыпатӄэн.
Вынэ, пэгчиӈу тылгыгыт.
Тиквъэк ынӈот, энмэн ынӄэн Кэмнэку.
Како!
Кэмнэку, гэмгэнутээӈэӈыльэ этлы энпэлӄувкыльигым.
Энмэн нутэсӄык рээн ынраӄ нывэтгавӄэн Кэмнэку.
Амынан э'квырга гинэнчеӈыттэвигыт.
Мытив кэльэйгыт.
Како!
Ӄыетги!
Пинтыӄэтгъи.
И'нничгын-ым ӄинэйылги, эйгысӄэӈэӈыльэ нэнагнатӄэн.
Этлы алымалявкыльэн.
Пууръу ынан ӈотӄэн валы мыйылгыр.
Го!
Ӄырым мыйылгыт.
Мэтиву нэрэлгыгым.
Ӄэйвэ ӄинэйылги.
Гуӄ!
А'мын ӄырым!
Вэнлыги майӈывал мыйылгыр.
Гык!
А'мын-ым ӄэйвэ и'нничгын ӄинэйылги.
Ынраӄ энмэн ытлён эӈэӈэ нылпууръыткуӄинэт.
Энмэн ӄынвэр йылнин.
Ынкъам валы йылнин.
Ынкъам эйгысӄэӈэӈыльэ ивнин:
Аныӄун ӄырилюткуги валята.
Энмэн ынкэӄэй рилюткугъи ӈутри гырголягты.
Ынкъам Кэмнэкунэ ивнин, ытлён ынӄэн ывикит нылпууръэтӄинэт.
Китъам ӄун и'нничгын ӄэйпыгын, ӄыгынтэкви, ӄыриӈэги мурыгмил.
Ынӄэн рэриӈэгъэ, нотасӄэты ӄэрэтги, ӄырэчыпъэнӈыги!
Гык!
Энмэн риӈэгъи.
Энмэн авынтылягты эрэтгъи, чыпъэтгъи, гынонэты гывагъэ.
Гуӄ!
Тылваквъак.
Мынгэлгыт ӄинэйылги.
Гуӄ!
А'мын-ым ӄырым мыйылгыт.
Вэнлыги гымнин пэнаӄалгын мыйылгыр ӄэптикин, пэӄыргырэл гымнин тылекин гыттэӄэв.
Гуӄ!
Энмэн валёмгъэ.
Эйгысӄэӈэӈыльэ ивнин, пэнаӄалгын йылнин, энмэн ивнин:
Китъам ӄун гымыгмил ӄыриӈэги.
Энмэн риӈэгъи ынанчинит.
Энмэн лыгэн выргыргэтгъи.
Эйвэльэ ивнин ӄол:
Гы!
Гынраӄ!
Мынгэлгыт йылнинэт.
Гык!
Рэриӈэгъэ, нэмэ ӄэрэтги, нотасӄэты ӄычыпъэтги.
Энмэн риӈэгъи эйгысӄэӈэӈыльын.
Энмэн авынтылягты-ым эрэтгъи.
Энмэн чыпъэтгъи, наӄам лымӈэ ӄынур мэмлычыкогты эргээтгъи.
Пинтыӄэтгъи.
Ивкъи ынӈот:
Како, Кэмнэку, ӄэглынангэт нэргыпатӄэн.
Рэӄулымӈэ!
Кылек тъылваквъан.
А'мын чит гымык чимгъутэ а'ӄаркыля гэнъэлигым.
Како!
Ӄэглынангэт нэргыпатӄэн, Кэмнэку.
Рэӄулымӈэ!
Инэтэӈынпэлӄуквъи.
Гуӄ!
А'мын-ым мынэквэнмык!
Энмэн риӈэгъи эйгысӄэӈэӈыльын.
Ныкитэ вай энмэн нылейвыӄинэт.
Ыннэнныкитэ гамганотайпы нылейвыӄинэт риӈэтэ.
Гык!
Кэмнэку иквъи:
Гык!
А'мын-ым мэквэтгъэк.
Пыкиргъи эйгысӄэӈэӈыльын.
Нинивӄинэт тумгыт:
Эйвэнэӈэӈыльын тыльугъэн, кылек тымэтэквъэн.
Нъыръигыт!
Ӄэйвэ.
Кита ӄун, миӈкыри нитӄин?
И'нничгын рыкалыровнэн.
Энмэн-ым вай ынин и'нничгын.
Нъыръигыт.
Тымӈэмэӈӄокэн тульэтгъэн.
Вынэ этлы.
Китъамӄун, миӈкыри нитӄин?
Энмэн риӈэгъи.
Авынрэӈатынягты нотасӄэты нэмэ эрэтгъи, нэмэ ӄынур мэмлычыкогты чыпъэтгьи.
Како!
Ӄэглынангэт гэӈэӈытвигыт.
Ытлыгэ ивнин:
Китъам ӄун эплеэн лыгиэӈэӈытвигъи.
Кывъичьын ӄылӄыриргын!
Энмэн эмӄынныкиръук ныриӈэӄин, гамгавагыргэпы нылейвыӄин.
Уйӈэ!
Ныпкирӄин ярак, ытлыгэ нинивӄин:
А'тав, лыгэн рэӄыркын, кимэвыркын.
Гуӄ!
Нъыръыкаквъан.
Нэмэ нэквэтӄин.
Ынраӄ нотасӄычыкогты нылӄытӄин.
Нэмэ ныетӄин, нивӄин:
А'мын-ым, тымэтэквъэк.
Ытлыгэ нинивӄин:
Гоӄой!
Кэтэм-ым рэӄыркын?
Энмэн эккэтэ гивлин, эйгысӄэӈэӈыльэ:
Гуӄ!
Ытлён-ым а'мын, гамгавагыргэпы тымэтэквъэк.
Ынраӄ волӄывагыргэты эквэтгъи.
Эвъим энмэн о'равэтльачгын льунин.
Амйыкыргын, энмэн Кывъичьын.
Вулӄэ пынлёнэн:
Нырэӄигыт?
Ытлыгэ инэнӈиквъи, иниквъи:
Кывъичьын ӄылӄыриргын!
Го!
Лымӈэ рыраӄавынво?
А'тав, льонво.
Э, вынэ, энаальык варкын.
Энмэн ӄытгьи.
Люур ынӄэн ынпыначгын-йыкыргын ынкэтэгнык вальын, мутле гаӄаӈойпынен.
Гуӄ!
Рэсӄиквъи!
Гык!
Гыныкы эӄэлюӄ.
Нэмэ пынлёнэн:
Гынык ытлыгэ етыйгут нэнтыгыт.
Иа'м?
Иквъи ынӈот: ынкэкин ынпыӈэв мыльугъэн.
Энмэн нъэнӄэтӄин.
Рыраӄавынво?
А'тав нэрэльуӈыркынигыт.
Гивлин ынн 'от: Кывъичьын ӄылӄыриргын.
Гуӄ!
А'мын-ым тъэнӄэтыркын.
Вынэ ӄэйвэ.
Ӄэйӈун мэтиву ринэлгыгъэ.
Энмэн валёмгъэ.
Ивнин:
Ывэкэткынык ӄынъэлги.
Рыриӈэвнин.
Энмэн аны гэӄулильэтлин йъамаван.
Энмэн ымыльо ӈаргынэн амынгынтава аморвэляа.
Энмэн ытлыгычгын:
Го!
Ръэгъи лымӈэ, ӈаргынэн ӄочеткынатгъэ.
Лымӈэ ӄэглынангэт эӈэӈытвигъи.
Энмэн нутэсӄык пыкэрыӈӈок рычыпъэвнин рыпинтыӄэвнин чоттагнэпы.
Ы'мто?
Этьым а'мын кывъичьын трэтгъэн.
Кита ӈанӄо, мыльугъэн.
Уттымил нымайыӈӄэначгын, наӄам пэтле нымӄытвиӄин, кэгрилчыку гаёлен, эчги нэнанкалыровӄэн, ытлён ныппылютвиӄин.
Эчги ныталпыӈӈоӄэн, нинэчиӈкъэттывэӄин, нымэйӈэтӄин нэмэ, ынӄор-ым нымӄытвиӄин.
Нэмэ рычыпъэвнин, нэмэ рыпинтыӄэвнин.
Ынраӄ ӄачакэната гэймитлин, пэнин нымайыӈӄэначгын.
Гуӄ!
Эви ытлён ынӄэнайгыт.
Гэмгэникэк ӄылгэлёгыргэгыт ӈинӄэетынекы.
Миӈкыри энмэн гэмгэникин ӈинӄэй нэнагтоӄэн, эвын нывъиӄин.
Эви ытлён ынӄэнайгыт.
Кывъичьигыг.
Гуӄ!
А'мын-ым ытлён мыныквутыркынигыт!
Ӈилгэ гэквутлин.
Эвын нинэнлыпъэтӄинэт.
Ынраӄ тэгрывъэе нилгэтгъэн.
Энмэн ымныкэрэт ныкамаграӄэн.
Наӄам лымӈэ въаглыӈын нъомрыӄэн, инэнлыпъэткыльин.
Энмэн ӄулиӄул ныкирит, како тэргытэр!
Энмэн нивӄин:
Панэна рэлевлевэтыркын?
Го!
Ӄырым игыт.
Ӄырым игыт.
Тынаагъак.
Вынэ, ӄэйӈун рылевлевэтыркын.
Э'тки аӈъачгыргэгыт.
О'райытоёченат ӈинӄэгти нэнанмэгыт.
Гуӄ!
Этлы.
Э'квырга нынлымаляватэгым ы'мӈычвынльа.
Игыт-ым ӄырым мылымалявыӈӈогъак.
Э'тки тымчегъэк.
Како!
Вынэ, ӄинэтрилгытык!
А'мын-ым э'тки ӄэйӈун ралявляватыӈӈогъа.
Китъам ӄун-ым мынытрилгыт.
Эгыръылёӈэттагнэпы Энанъягтачго Вагырго, эвыр-ым игыт туръурэтыльын ӈинӄэй рэмэйӈэтыркын, талвапалӄавъэгты рэнъэлыркын.
Энмэн нэтрилгъэн.
Энмэн эквэтгъи.
Вулӄэ пынлёнэн:
Ы'мто?
О'равэррамка миӈкыри нэнтыгыт?
А'мын-ым ытлён э'тки нынтэвиминӈэтигым.
Игыт ытлён тымчегъэк.
Лыгэн итык ы'мӈычвынльа гымык рыникэвыркыт, ӄырым игыт мылымалявыӈӈогъак.
Вулӄэ нинивӄин:
Ытлён ынӈывальэгыт.
Ӈэвэӄ гивэ.
Ы 'мӈычвынлякы ӄырым мылымалявыӈӈогъак.
Нъыръигыт.
Ӄэйӈун лымӈэ рэгытъэквъэ, ралымаляквъа.
Энмэн ы'мӈычвынльан нэмэ вэтгаквъэ, лёӈвалёма.
Энмэн йъэлыги ынӄэн ы'мӈычвынльатыльэн ӈинӄэгти въэӈӈогъат.
Гуӄ!
Нэмэ ытлыгычгэ тыӈивынин:
Въэгыргын ӄылӄыриргын!
Рэӄэ рэмкын нынмыӄэн?
Нэмэ энмэн гамгавагыргэпы нэнарэрӄэн, энмэн нымэтэвӄин.
Ы'мто?
Гуӄ!
Уйӈэ.
Како!
Мытив эӈэӈыльигыт.
Нэмэ нэквэтӄин, ынраӄ нутэсӄык эвычагты.
Нэмэ нымэтэвӄин, ныетӄин.
Ы'мто?
Го!
Тымэтэквъэк.
Коккой!
Кэтэм-ым рэӄыркын?
Тытэӈэт ытлыгычгын.
Ынӄэн ынраӄ нутэсӄык пагталкойпы нылейвыӄин.
Ивмъэтун льунин.
Энмэн нувӄин, ӄынур ӄун вылӄывыл, ӈыронрылгыльын.
Эвыӈан ӈотӄэнайгыт въэгыргэгыт.
Ивмъэтунэ ивнин:
Го!
Рэӄыльигыт?
Тыёпатгыт.
Ӄаӄ!
Лымӈэ гынан пэгчиӈу инэлгыгъи.
амгаварата льук нылвавэгым.
Ӈутку-ым лымӈэ гынан инэльугъи.
Алымы альокэгты вальэгым.
Ытлыгэ етыйвут нэнтыгыт.
Миӈкы, рэӄу?
А'тав льонво.
Эквэтгъэт.
Ы'мто?
Ӄэйвъэм, игыт трэтгъэн.
Китъам, ӈунри.
Энмэн рыкалыровнэн.
Ръорамэл мэйӈэльын.
Эви ытлён, ынӄэнайгыт, Ивмъэтуйгыр.
Гамгъоравэтльан тымӈатъычгыргыка нэнанмэгыт.
Мури гивэ: А'мӈот тытэӈэр, рэӄэ тымыркынэн?
Ӄытлыги гыт!
Вынэ, ӄырымэнайгын.
Вынэ ӄэйвэ.
Эвыр ӄырымэнано ритгъэ, ӄэглынангэт ӄырым мувэтгъэк.
Эвыр Ивмъэтуну ритгъэ, ринэнувэквъэ.
Го!
Вынэ ӄырымэнайгым.
Ӄинэтрилтык.
Вэты ывик тыӈэво нинэлгыӄин.
Ытлён мытрэквутгыт.
Энмэн ӄынвэр пиринин гылгын.
Ыныкит пэрэргыргын гитэнин, ынӄэн аймэтгыргын челгыръогъэ, увэтгъи.
Ы'мто, ынӄэн ӄэйвэ Ивмъэтуйгыр.
Го!
Вынэ, ӄырымэнайгым.
Вынэ ӄэйвэ.
Э'тки аӈъачгыргэгыт.
Иа'м пэгчиӈу нинэлгигыр о'равэтльан?
А'мын-ым ытлён Нотасӄывагырга иниквъи.
Нэмэ нутэк вальын ыннэнчьэн о'равэтльан пэгчиӈу ӄылгыгын.
А'мын-ым ытлён мытыквутыркынигыт.
Гоӄ!
А'мын ӄинэтрилгытык.
Ынан амтаароӈа ӄытчыгыткы нотамлягыргыткон.
Эвыр эӈэӈыльэ ӄэйӈун тъылыӈӈольын гымыкагты наранрэӈавыӈӈоӈын, эӈэӈыльэ игыт наратанмырковӈыӈӈоӈын о'равэтльэн гамгатъычгыргын, эӈэӈыльэ наральоӈыӈӈоӈын.
Ымы амвыегырга гылгын наранавыӈӈоӈын.
Ымы инъэтльэн ратомгатыӈӈогъа, кылылялгын-кыткав эӈэӈыльэ наралгыӈӈоӈын.
Ымы ӄораӈы итчытъылык нараратльатыӈӈоӈын, эченур винэвыльын чымӈы, ынраӄ ныкамаграӄэн, ынкъам тъытльэты э'тки ывэкэты.
Ымы эвъянва тъытльэн рамалявыӈӈогъа.
Ынкъам ынпыначгын нивӄин:
Нъыръигыт!
Вынэ, ӄэйвэ.
Этлы амгымнан энанмычьо иткыльигым.
Э'квырга Нотасӄывагырга нэнанвэтгаватӄэн.
Ӄинэтрилгытык.
Игыт ымы ейвэлӄэй ӄувликэ раляйвыӈӈогъа.
Ӄырым пэгчиӈу мылгыӈӈогъан.
Ӄэйвъэм ымы ейвэлӄэй нутэк тымӈалголяӄ райылӄыӈӈо.
Итык а'мын ы'ръунтэтыркын.
Вынэ, ӄэйвэ.
Ӄинэтрилгытык.
Игыт Яйвачвагырго трэнъэлгъэ.
Ымы яйвалӄаеты травэнратыӈӈогъа.
Нотасӄывагырга левлеву инэлгыгъи лыгэн итык.
Игыр ымы Нотасӄывагыргын наратаароӈыӈӈоӈын.
Ымы ы'ттъын наранмыркын, наратынпыркын.
Мутлымул ымы наранэнтыткоӈӈоӈын нотасӄэты.
Рорат ымы наранмыркын, наратынпыркын.
Ымы Аӈӄавагыргын нэрэнтумгэвэнӈын.
Ымы гыннигӈыттыльэ лывавыльа о'равэррамка ымы нутэсӄыкин ръэнутӄэй ээкэлгыӄэй наратайкыӈӈоӈын, аӈӄагты наранэнтыткоӈӈоӈын.
Наӄам лымӈэ гынник рэвытрэтгъэ.
Ымы тымӈэмэмлыкэн гынник нараймэтыӈӈоӈын.
Ымы э'ӄэӈинӄэетыльын кэтэм йъэчгынпыӈавӄай, ынкъам кэймитыльу наралгыӈӈо.
Ымы ӈинӄэйин эвиръын амалва наратэпыӈӈоркын.
Эченур кэймитыльын вэты вэймэну нэрэлгыӈын, ымы кэймитыльын лейвык ръэнутӄэгти гэйыле, ымы рорат ынӄэн ыныкы рырагтаннэн, Эвъянво-Вагыргэты рэнинтыткуркынин, ынкъам ӈинӄэй ымы этъынкэ нынъэлӄин.
Гуӄ!
А'мын ӄинэтрилгытык.
Гуӄ!
Нэтрилгъэн.
Кытъаткэ нъыръыӄин.
Плеги.
Ытлыгэты нивӄин, ӄликэтык нъэнӄэтӄин.
Рэӄык-ым а'мын ӄъэликэтги?
О'равэтльэты ӄликэтык аалёмкыльэн.
Этъым кэльэк ӄъэликэтги.
Аалёмкыльэн.
Энмэн амӄынайвэчгыръок гэтипъэйӈэтэ ӈаргын:
Гытгэпы, лёлё, ӄынто!
Энмэн гэрэсӄивэ.
Ӄынвэр валёмнэн ытлыгэ.
Ӈавъанэты эвыӈӈогъэ:
Гу, ӈоты ӈоон ӈээкык.
Мури инэнъэликэвкы, гаӈынваӈэта.
Гык!
А'мын-ым нэмэ миӈкъым ӄликэтгъи?
Гытгыкальагты ӄликэтгъи.
Наӄам лымӈэ авъеткынка.
Энмэн вулӄытвигъи, гытгэты ӄытгъи.
Энмэн тэпъайӈаӈӈогъэ гытгычормык:
Гытгэпы, лёлё, ӄынто!
Энмэн люур лёлёчгын пинтыӄэтгъи.
Энмэн-ым вакъонэн ынӄэн ынан чинит ӈутри нитӄин, ныӄуймуӄин.
Нэмэ эргыръоӈӈок-ым нырагтыӄэн.
Гуӄ!
ытлыгэ ивнин:
Гуӄ!
А'мын ӄуӈэлги!
Лымаляквъэ.
Энмэн-ым гэӈэвъэнэ гытгэты ӄытгъэт.
Энмэн нэтэмъюӈгъэн:
Гытгэпы, лёлё, ӄынто!
Энмэн гытгэпы лёлё пэнтыӄатычгатгъэ нэмэ.
Гуӄ!
Нэпиригъэн, нэчвиткуйвыгъэн.
Ӄынур-ым нанмыгъан.
Энмэн-ым уӈэтльэн етгъи.
Энмэн нывулӄытвиӄин.
Эӄылпэ нывиӄин ӈавысӄатчыӈын.
Нэмэ вулӄытвигъи.
Энмэн нэмэ гытгэты ӄытгъи.
Энмэн нывинвыгитэӄин.
Энмэн нэмэ тэпъайӈаӈӈогъэ:
Гытгэпы, лёлё, ӄынто!
Уйӈэ.
Нэмэ:
Гытгэпы, лёлё, ӄынто!
Гык!
Ӄынвэр тэргыръоӈӈогъэ:
Гык!
Тытэӈэт вэрин!
Гык!
Эвын-ым нэмэ:
Гытгэпы, лёлё, ӄынто!
Уйӈэ.
Гык!
Тэргатгъэ.
Йъаран ныглёӄэн лёлёгты.
Эвын нывинвэгитэӄин яральа.
Гык!
Наӄам эвын ӄырым эвын.
Гык!
Энмэн тэргыплыткок, нэмэ:
Гытгэпы, лёлё, ӄынто!
Эмытъэт-ым тэргыльын раӄыл ӈан, ӄынур въэльэты гылёльын.
Энмэн рагтыгьэ, мэтэквъи.
Эргатык нотагты ӄытгъи, пыглылявтийӈын льунин.
Энмэн ӄол ӄынур ынпыначгын гэӈэвъэнэ ӈыроргарэ ӈээкык ӈыроӄав, ынкъам янраӈав ӈээкык аӄлявылкыльэн, аматакыльэн.
Ытръэч ынӄэн ӈээкык янра гароӄаглен, ӈирэӄ ёрот, энмэн ӈээккин янра ёроӈы, ныткивӄин янра, ӄутти-ым ытлыгыт гэӈэвъэнэ лыгэн ныткивӄинэт.
Энмэн вай-ым ӈэвысӄэт гэнутэгчитэ, нотайпы гэлейвэ, ынкъам ынраӄ ӈэвысӄэтэ-ым пыглылявтыйӈын нутэк рытрэтльан ганрагтатлен.
Ӄонайгыргычыко ёнэн пыглылявтыйӈын ынӄэн.
Пыкиргъи ярак, ынкъам лявтыйӈын ёрочыкогты ратвынэн, ынкы ёрочыко ганатчыӈатлен.
Тэкъэлигнин-ым, ымы кымгыннукъэлитэ лявтыйӈын ганкъалейпатлен.
Энмэн амӄынайвэчгэты ымыльо ӈирэӄ ёрот (нынтэнмавӄэнат), ӈэвысӄэтэ лявтыйӈын кынмэк ганарычгытвава, энмэн ӈэвысӄэт тэнӈэквъи, ынраӄ ынӄэн левыт, пыглылявтыйӈын гатанӈавыӈӈолен:
Гм!
Ытля гаалёма, гивэ:
Ӄол ӈотэн рай ръэнут тэнӈ у гэлгэ?
А'тав гымнан торкалеӈӈоёкэнат къэлит тэнӈу тылгыркынэт.
Тэмъюӈыркынин ытля.
Ынкъам эмӄынкыевкы таёчгыпоӄыткынык нэнаёӄэн лявтыйӈын, иӈӄун нэрэльуӈын.
Нотайпы гэлейвэ ӈэвысӄэт, нотагченвэпы гэлейвэ, вай ытля ӈээккин чотчот-ым гагтольатлен, ръэнут нинэлӄырирӄин, ӈээккин чотчот йытольаннэн.
Люур ӈан ынӄэн лявтыйӈын йыкыргэпы гайпылен, гагтолен, гэчеӈыттэтлин-ым аны:
У-гу-гу-гу-гу!
Кыкэ!
Кыкэ!
Кыкэ!
Ӈээкык миӈкыри рай нъэлгъи?
Пысӄунӈээкык чекалвам вальын, кэльэну гэнъэтлин.
Тапъалёӈыӈӈогъэ ӈээкык.
Емгымгыгыргын!
А'м, а'м, тытэӈэт, ынанкэн-ым!
Миӈкыри нъэлгъи!
Ӄырымэн о'равэтльан, итык-ым кэлы.
Ынкъам ытлыгын гыттэтэ гивэ:
Гуӄ!
А'мын мынпэлягъан, раӄынӄыл.
Эргатык вэтгава ӄынтыгын.
Ӄачыӈгын нутэгчитэ кынмал.
Тэпэнинэӈэ ёнэнат ынин чотчотык, йыпаннэн тэпэнинэӈэ.
Етгъи-ым вай, вулӄытвигъи-ым, рылгъат нэмэ ганатчьавлен айвэчганма, нинэнтэнӈэвэтӄин:
Ги, ги!
Ӄынвэр лымӈэ:
Ги!
ӄотляйӈын.
Тытэӈэтигыт, ӈэвысӄэтигыт, иа'м ытлён тэнӈэвыркын, наӄам амгынан, тылвамгынан?
Аны а'тав вай торкалеӈӈоёкэнат къэлит а'тав тэнӈу тылгыркынэт.
Эргатык-ым ытля:
Кынмал мынуӈэлмык!
Вай уӈэлгъэт.
Гуӄ!
Нууркиӄинэт, уттуут нэпрыгъэн.
Энмэн ытля ивкъи:
Эномат, уӈинэӈкылтылгын нычивмыӄин, йылгиил мыгтыгъан.
Йыӄӄэй ынкъам пэтле трэетгъэ.
Этлы а'мын, гымнан ӄэйвэ.
Этлы, гымнан!
Ээ!
Таам, ӄыгтыгын.
Энмэн-ӄун рагтыгъэ ытля.
Гуӄ!
Энмэн-ым эвын пыкиргъи ярак.
Гаранчемавлен ы'вэӄуч, ы'твъэт гэтинэӈэнлин, яраӈы нинэйӈэӄин, элкыгъэт рочгэты, леӈытаӄ-ым напэлягъан-ым вай ӈээкык, нанчаатваквъан.
Гуӄ!
Гаплыткоӈӈоленат.
А'тчак лывавнэн.
Люур ӈэвысӄэт, ӄынвэр энмэн ёпатгъэ, йынрыткынык тылегъи, гитэнин-ым, эвыр ынӄэн ы'твъэт гэтинэӈэнлин, эвын гэплыткулинэт.
Гуӄ!
А'мын кыляквъэ ӈан, пэнрынэнат.
Эвыр пыкиргъи, эвын ӈэлӄиквъэт-ым чымӄык.
Эвыр эчги пыкиргъи, ытлыгэ ы'твъэт рывнин, льынвык ӈан гинэнрэтлин ӈэвысӄэт.
Лыгэтэвэнаӈата ытлыгэ кэгынмык гаркыплынэн.
Гуӄ!
Рытрилетгъи ӈан, напэлягъан, ӈаанӄэн элкыгъэт рочгэты.
Гуӄ!
Ралӄаӈынвык ынкъам ӈээкык тылвамынан, вэлер-ым яраӈы гатвата, уйӈэ аярака.
Ӄынвэр-ым тэргыльатыӈӈогъэ, ынӄэн пыглылявтыйӈын ынкъам этчаӄ гагтолен, энмэн ынӄэн нинэӄэплюӄин, тэрганма нинэӄэпчуйвыӄин.
Ытлён-ым а'мын, ӈотӄэнайӈын ытлён гараӄычгатлен ӄэтэв, ынкъам напэлягым, нанчаатваквым, ытлён-ым этъым ынкъам.
Люур пыглылявтыйӈын вэтгавыӈӈогъэ:
Инэнтъылевыркын, вынэ, инэӄэплюкэ.
Эмытьэт-ым мывэӈӈытагъак, ынӈэ инэӄэплюкэ.
Энмэн увилӄын ӄытэйкыгын, пэнъёлгын, ынкъам йынчыкогты ӄинэнинтыги.
Гуӄ!
А'мын.
Э'квырга тылвамгымнан трэнъэлгъэ.
Вэлер-ьм мытвэтгавыркын.
Ӄывалёмыркын вынэ, тэвиминӈыркын, а'тав лыгэн мыттэвиминӈыркын.
Мывэӈӈытагъак эмытъэт-ым.
Гуӄ!
Тапэнъёлгыӈгъэ, пэнъёлгын-ым ӈылетгъи.
Рывэтгаваннэн лымӈэ, ивнин:
Тагам, ӄинэнинтыги пэнъёлгэты, ынкъам ӄъэгнопгэ эръычыкогты ӈутри ынӈин, эвын этлепкэ.
Ӄэйвэ рэӄэ нэрэгитэгыт, ръэнутэт вай раалёмӈынат ӄулильыт, ынӈэ этлепкэ.
Эвын валёмгъэ, ринтынин пэнъёлгэты ынкъам э'гнопгъэ.
Гуӄ!
Энмэн нъэгнопытваӄэн, а'мын-ым энмэн пэнъёлгын нывыргыргэтӄин, ӈынлетыльэтӄин амӄынъычо.
Ынкъам пиӈкугъи пэнъёлгычгын, лыгэн нывакъотваӄэн нъэгнопытваӄэн, люур ӈотӄэн ӄынвэр выргыргын валёмыӈӈонэн, пагтывыргыргын.
Ӄынвэр эвыр го!
го!
го!
Гоӄ!
Гоӄ!
Ӈалвыльычгын.
Ӄынвэр эвыр Га!
Га!
Га!
Гаӄ!
Гаӄ!
Гаӄ!
Выёпчан.
Ӄынвэр вай моольычгын выргыргыӈӈогъэ.
Энмэн аръаля э'гнопыльын.
Выргыргын-ым вай гэпкитлин:
Како!
Како!
Люур вай ӄлявыл ӄулильэтгъи рыягнавкы.
Аны вай, нырэӄигыт ынраӄ?
Го!
Лылепгъи.
Эвын вай нымнымычгын гэпкитлин.
Колё, колё ӈалвыльычгын!
Энмэн-ым у'вэӄуч, ӄлявыл, а'мын-ым нытвэтчаӄэн вылгэръыӄайыльын а'мын-ым вай лыгитэӈэвиръыльын.
Энмэн тараӈгъат, ярачгын нэтэйкыгъэн.
Гуӄ!
Энмэн чавчьтачгын.
Ӄэглынангэт лыгэтаӈычьатыӈӈогъэ.
Энмэн-ым ынкы льалянръома гытгаръок-ым лыгэн ынӄэн ӈылгыл ӈылынтольын нэльугъэн.
Китъам ӈоон ръэнымным вытку ынкы мытльугъэн.
Китъам, мынъёпанмык.
Энмэн-ым ы'твэ ӈоон-ым и'ргъэт, ынкы ытлыгыт пэляткольыт ӄытгъэт, ынпыначгын-ым, ытлыгын гэӈэвъэнэ.
Ги!
чоттагнык ӄывакъотык, мывитык.
Ывининэт, энмэн кокайӈын йыръэннин тэкичгэ, эчьэ.
Гуӄ!
А'мын-ым ывэма таӄымлягнэнат гатэтывалма.
Ӄэмиплыткук ӄымлят ынӄэнат йылнинэт.
Ӈотӄэнат ӄынугыткы!
Ръэнут-ым ӄымлёгъат, титывэлти пилгык улвэтгъэт, эюпгъэт-ым пилгык.
Ръэнут-ым тымнэнат, въигъэт.
Плеги, ёо'чгын тынмыгъан.
Энмэн ӄол ӄлявыл ӄонральын, ытръэч ӈыроргарэ.
Экык нытъылӄин, эйылӄыкыльинэт рыпэт ытлыгыт.
Наӄам ёо'.
Ӄынвэр пагтывыргыргычгын наалёмгъан.
Ӈэвъэнэ гитэнинэт вусӄымчыку.
Ӄытлыги рэккэӈыт.
Иквъи:
Ӄынвэр-ым найъомык.
Йынйына нывъентоӄэнат ӄаат.
Энмэн етгъэт, энмэн-ым рэсӄиквъэт, нэмэ гытгытъэм тъытльэн эӄынӈэткэ гэнъэтлин.
Гуӄ!
Таӄъайпы мыттамык, гоӄ!
Ынанкэн-ым рэӄэ?
Гуӄ-ым, унъэлытъуле.
Эйгулеткыльымури.
Гуӄ!
Наӄам-ым рэӄэ?
Мэмылытъоля.
Этлы, ынӈин вальа инэнукыльымури.
Тъытльэн ынӄэн нэныгйивэтгъэн.
Наӄам-ым ӈоонӄэн.
Вынэ, уйӈэ.
Ӄынвэр эвыр ёрочыкогты ӄол рэсӄиквъи, пэпэггыпы ынӄэн тъытльэн нэймитгъэн, нэннэгъэн ынӄэн пиринэӈу.
Ӄынур лыгэн нэнтыгъэн: Вгп-, пэтле эмъыттъым.
Ытльаӄай нытэргатӄэн.
Энмэн ӄол вытычгытвыгъэ, энмэн гичийвынинэт ы'ттъымыт, энмэн вытычгык ёнэнат, ынӄэн о'равэтльэн ы'ттъымыт, ынӄэн кэльэтэ.
Энмэн ӈытогты иквъэт:
Ӄыгитэткуги, эквэтыльымури.
Энмэн-ым ӈытольыт гитэнинэт, оргэты ӄытыльыт.
Энмэн оргык пыкиргъэт.
Энмэн натэвлягъан вытычгын о'раярагты.
Энмэн люур гынмылкин роо гэнэювлин тъытльэн.
Энмэн акэрка ӈан рагтыгъэ.
Эӈэӈытвигъи йъарат.
Ынӄэн рэсӄиквъи акэрка.
Эвын ныюргычьэтӄин.
Ыныкит ывик кыпчытконэн выква, миӈкыри выквылгын уйӈэ нынъэлӄин.
Гамганымгыпы пэгчиӈэвыльэ ныйъоӄэн.
Ныранмыӈӄэн, наӄам ыныкит пойга нытынпыӄэн-ым, лыгэн выквэн ывик нылвавӄэн.
Ӈавтыӈгъэ.
Ӈэвъэн нытэӈӄин йъарат.
Нэмэ лявляврамкычга гэрэӈэвиткэсӄивӈылин.
Гуӄ!
Нотагты нынльэтэтӄин, ынӄэн эӈэӈыльын.
Нутэк нынилгыпэтӄин, нынмыӄэн.
Ӈэвъэн-ым ныпэнрычетӄэн.
Эвын ныпкирӄинэт ярагты, игыткин-ым тымъё ныльуӄин ынръам ярак.
Гу!
Нэмэ.
Гуӄ!
Ынӈот тытэӈэт!
Миӈкыри мынынтыркын?
Миӈкыри нытэӈӄин ӈэвъэн.
Ӄынвэр рыгъёлгын нэргыгъэн, кымъэ нэнатыёгъан, рыгрыглягляга.
Гамайӈатчален.
Нэмэ начыӈгъан.
Гык!
Ытлён игыт тыӄысӄычевыркын.
Ыныкит-ым нараматагыт, ӄыргыгын яӈааӈ-ым нутэсӄык.
Энмэн нупынъылигъэн рыгьёлгэты, кымъэ пиричитэ нэткугъэн.
Энмэн-ым ӈэвъэн пэнрычета, энмэн наматагъан.
Энмэн ныкиръугъи, ӈаанӄэн эквэтгъи.
Ы'вэӄучин тамэнӈаттылянвын льунин.
Ынкъам-ым гэркылелин ӈэвъэнэ ръэт.
улвэквъи.
Пэнъёлгынъёнаквъэ.
Нэмэ эквэтгъи, гэйигрэвлин, вээм льунин, кымъыльын.
Люӈиквичитэ итгъи.
Нэмэ эквэтгъи.
Ынраӄ гытгын льунин, ыннэ гэйыръэтлин.
Этъопэл ынкы иквичигъи гытгык.
Нэмэ эквэтгъи.
Ы'вэӄуч йъонэн, эвыр ӈаргын нытэминӈэтӄин.
Ивнин:
Етгъи?
Эвын кэлъэк гаӈавтынлен.
Ӈэвтумгэ нинивӄин, кэльэтумгэ:
Гымнин кэркэр ӄыйпыгын!
Ы'вэӄучитэ ивнин:
Ынӈэ айпыка!
Рэвъигъэ.
Ӈэвтумгэ нэмэ нинивӄин:
Вэлер ӄинэгитэги!
Ы'вэӄучитэ нинивӄин:
Ынӈэ эгитэкэ!
Ытлён наранмыгыт.
Вэлер чымчетэ ӄэнатагэ!
Ы'вэӄучитэ нинивӄин:
Ӈэввирит ы'нэймитгъэн.
Миӈкыри ынкъам ӄол кэльэӈэвъэн э'ӄэкэльэӈэвысӄэт.
Ынкъам ынӄэн нъыгитэнин, нъывъигъэн-ым эмытэт-ым.
Нэмэ ӈэвтумгэ нинивӄин:
Вэлер гымыгчотыткынык ӄывакъогъэ!
Ынӈэ аакъока.
Ӈинӄэй ранмыгнэн.
Ӈытогъэ ӈэвысӄэт.
Чоттагнэты ӄытгъи.
Ынраӄ-ым ынӄэн ӈэвтумгэ рыгъёлгын тэйкынин.
Вусӄымчыку ныпылӄэтӄин ынӄэн рыгъёлгыӈкы.
Ӄынвэр ӈинӄэй нытэргыльатӄэн.
Ӄынвэр иквъи ы'вэӄуч:
Ынӈот тытэӈэт, э'ми?
Ӈавъанчыӈын ынкъам ивнин:
Ванэван гынан лыги ӄылгыгын?
Го!
А'мын-ым гымнан гэмо.
Како!
Ӈинӄэй нытэргыльатӄэн.
Ы'вэӄуч иквъи:
Китъам ярар ӄинэйылги!
Энмэн вагыргэпы нинэлӄырирӄин.
Ӈэвъэн нэналвавӄэн льук.
Нэмэ ӄолевагыргэты, Тыӈагыргэты ынраӄ нылӄытӄин, эвын уйӈэ.
Эйыкэ!
Йыкэ!
Йыкэ!
Чекалвам вальын!
Ӄырирык тылвавыркын.
Нэмэ нильуткуӄин.
Ынраӄ а'мын гынотъылёгты нылӄытӄин, нинэлӄырирӄин.
Нэмэ уйӈэ.
Кэльэӈэвъэн ивнин:
Гынан а'мын левлеву лыӈгъэн.
Кэльэӈэвъэнэ ивнин:
Иа'м левлеву тъылгыгъэн гыпильын ӈэвтумгын?
Китъам лымӈэ ярар ӄинэйылги!
Ынраӄ Нотасӄывагыргэпы ӄыриннин.
Гог!
Льунин, ивнин:
Гоӄ!
Тытэӈэт!
Гэрэӄигыт?
Энмэн гэӄупӄынтэтлин.
Иквъи:
А'мын-ым ытлён гыныгӈэвъэнэ рыгъёлгын гэтчылин тэгинӈычьу.
Ынкъам ы'вэӄуч иквъи:
А'мын-ым нычаатвагъан, э'тки, ӄынвэр эӈинӄэйкэ нэрэтчымык.
Ӈэвъэн ивнин:
Гук!
А'мын-ым наӄам ынпильуткульигыт.
А'мын-ым ӄильуткуги, ӄыкыргикви.
Гуӄ!
Вынэ, итык-ым.
Ӈавылгын-ым гильуткулин.
Эӈэӈыльэ, ы'вэӄучитэ-ым, э'лин ӄлявыл гэтэйкылин очыткольо.
Энмэн аны ӈавысӄатчыӈын гальуткулин, энмэн яраӈы камлелы гувинтылин ӄлявыля.
Энмэн аны гэюнэтлин.
Энмэн аны э'лин ӄлявылӄай ночыткоӄэн:
Гит, гит, гыт, гыгэт!
Коргыльын-ым энмэн а'лӄлявыл.
Энмэн аны кэльэӈэвысӄэт гомавлен йъарат, миӈкыри вай яраӈы гэнлетыльэтлин, ёрогты-ым эвыр нэймэвӄин йынйын.
Ынӄэн ӈаанӄэн эквэтгъэт, ы'вэӄучит гэӈэвъэнэ авталгын нэнрыгъэн.
Чама ынӄэн мачевъян тытвыркын.
А'мын-ым ытлён у'рэквъи ӈавъёлгын миӈкыри гомавлен, эвыр очыткольын, а'лӄлявыл гэпыннэвлин миӈкыри нылгыӄин э'льэл лыгэн.
Гыт, гыт!
Мэткиит миӈкыри нылгыӄин, ынӄэн очыткольын игыткин коргъаачек.
Энмэн аны ечыткычгын кэльин гэпиӈкулин а'мын гэвэлеркылелин нинъыӄин-ым наӄам, энмэн рэймэвнинэт, ӄлявылӄай иквъи ӈавъанэты:
Авталгын ӄытрилгын!
Энмэн ӈагчыӈын томгатгъэ нитъыӄин.
Энмэн аны эчги амгынонэты нынъэлӄин, ныралеӄэн яалегты.
Ӄынвэр мэткиит вэнлыги-ым а'мын рымагты нынъэлӄин, нэмэ вэлеркылельын.
Уттуут нэнпыгъэн, эвын омкычгын.
Уйӈэ аӄэрыкыльэн, вылтомкычгын.
Гык аны, елычгын вылтык эммутлытэ гэнъэтлин.
Нэмэ ӄынвэр рымагтаннэн, нэмэ пыкэрыӈӈогъэ, ынраӄ ӈэвъэн нэмэ ивнин:
Ӈачгымынга яатрылга нутэсӄын ӄыкэлигын!
Ынраӄ ваамычгын томгатгъэ, аны елычгын гэръирӈылин рочгэты, эвын нэлкыӄин, эвын нэнанрыноматӄэн.
Миӈкыри ынӄэн ныпыльыльыӄин ваамычгын.
Нэмэ и'ргъи, нэмэ ӈэвъэн ивнин:
Нутэсӄын ӄыкэлигын!
Имыръэнут ныплытантэнмыӈӄэн, нэмэ и'ннин.
Ынраӄ нэмэ вэлеркылегъи, нэмэ рэймэвнинэт.
Ынраӄ ээкин пуйъэпуй кэлийвут рытчынин мранмынга.
эмӈэнри гэмгэгынник-ым нынинтыткуӄин йъэлгэты.
Чама мутле эвыр.
Ынраӄ-ым ытля эвъикыльин начгы-Тыӈагырго гэнъэтлин.
Этъым а'мын ынӄэнат тоттомгытагныкэнат.
Уйвэтльэт-ым элгулеӄ гатваӈӈоленат йъэлгыпы.
Нэмэ эйъутэн гантомгавлен.
Чит эвъикыльин рэмкын.
Нэмэ мутлытэгйиӈ ынкэкин.
Эвыр о'равэтльан нэмэ анӈэно лынъё, гыннигӈыттык ӄэлмэтвин-ым чама иӈӄун вай кынтаян рагновыркынвэты гынник-ым а'мын нэнанкыттыватӄэн.
Нэмэ тэгрык ныгтыӄэн.
Мӈээӈэӈыльын гантомгавлен ынӈот имырэӄин, вагыргын эмчымӄык.
Гуӄ!
Плеги!
Ёо'чгын-ым ныпаагъан.
Энмэн ӄол ӄлявыл, эккэт-ым эвыр нывъиӄинэт йытоот.
Ръэнут-ым гэпэлӄэтлин.
Уйӈэ гэнъэтлин эккэкэ.
Пэлӄылӄивэ ӈинӄэй гагтолен.
Гык!
Энмэн мэйӈэтгъи, тъытвыӈгъи, ытлыгын йылӄанма нытъытвыӈӄин.
Энмэн ръэнут-ым элкыгъи, энмэн-ым ӈаанӄэн эквэтгъи, люур энмэн тылянвык илирык нытваӄэн ӄлявыл льунин.
Гоӄ!
Ӈанӄо ӈотӄо ӄытагэ!
Ээй!
Энмэн ӄытгъи.
Энмэн-ым тылянвык гамэмылёлен.
Гуӄ!
А'мын-ым мынувичвэнмык, мынатчыченмык!
Ээй!
Гуӄ!
А'мын-ым ӄлявылӄай атчыгъэ, плегчыку атчыгъэ.
Энмэн-ым энарэтльан, миӈкыри уйӈэ, ӄынвэр энмэн эрэтгъи.
Го!
Ӈотӄэнайгым.
Гуӄ!
Гынраӄ!
Ярано лыгэн нъэлгъи.
Э'митлёнайӈын, аӈъачгыргын?
Го!
Ӈотӄэнайгым.
Льунин.
Ынраӄ мынпонточет!
Гук!
А'мын-ым валы мыгтыгъан ы'твыкин.
Валы йыннэн.
Мэмылӄай гынмылкин ынин тымъё ятронэн, гамотлыма ятронэн.
Го!
Гым-ым янот.
Валята нанӄын рыранэн, ныпонтоӄэн, мэмылпонтаӄагтэ нинэчвиӄинэт, нинэнуӄинэт.
Гоӄ!
Энмэн плыткугъи.
Гынраӄ.
Чекавэтываӄ нанӄын рыранэн.
О!
Въигъи, въэчгатгъэ, ывик тымнэн.
Элкыгъи.
Ынраӄ валӄарайӈын льунин.
Энмэн ынкы кальанпыӈавыйӈын нылявтыпатӄэн.
Рэсӄиквъи.
Лымӈэ ӈот рэӄыткугъи яраӈы, рэӄэ рытымляннэн?
Гок!
Энмэн ынкы рэсӄиквъи, чотыткынык вакъогъэ.
Вакъогъэ-ым лыгэн.
Ягнагчегъэ кальанпыӈавыйӈын, паколчыӈын рынэнин гагтымотлякыттывэлен.
Гы!
Нинэмнэӄин лыгэн, нинэмнэӄин.
Чекавэтываӄ валямнальын гапэнрысӄычатлен, паколчыӈын иткэнин, лявтыгатгамнэн.
Въэчгатгъэ, тымычганнэн.
Энмэн-ым ӈытогъэ, элкыгъи, нэмэ яраӈы льунин, рагтыгъэ, ынкъам ынкы эвиръыт нэнагтольатӄэнат.
Энмэн люур вай пэнъёлгэпы ныттэтӄин ӄулиӄул.
Гуӄ!
Эвыӈан ынӄэн.
Чамаӈ ынӄэнына гынниггилильыӄэгти тымыркынэнат.
О!
А'мын-ым ытлён, кынмал нэмыӄэй гымнин пилыгилильыт, э'птэ гынниггилильыт, нэмыӄэй гынан нэнанмэгыт.
Энмэн левыт рыпинтыӄэннин, энмэн левыт тынпынэн, гоӄ, и'нныпъитэ.
Эвыр-ым ӄлявыл нотасӄычыкойпы ӈилгык рээн тиӈунин, рычыпъэннин, нотасӄычыкоеквэ ынӈин нылеӄин.
Энмэн валӄараӄай ӄол танранъав.
Ынкы ӈан рытрилнин кальайӈын.
Гоӄ!
Галягъэ, эвыр-ым ынкы валӄарак рэсӄиквъи.
Эвын ӈирэӄ ынпыӈэвӄэгти элылекыльыӄэгти нывакъотваӄэнат.
Ынраӄ лёлё йытонэн ӄугынэ, ынпыӈэвӄэйин еӄагъет нинэнилюӄин.
Энмэн ынпыӈэвӄэй:
Ӈавыл!
А?
Ипэӄун, ӈавыл, ы'вэӄучильэтык рыкэтъоӈата.
Алымӈэ?
Ӄол ынпыӈэвӄэй тымнэн, ӄыятлепы рывэнӈынин, аймак а'ляӄоплягты ринтынин, ынкъам гылгыӄэй йымнэн.
Энмэн аӈаӈыльынтальыт етгъэт.
Гуӄ!
Ръэтык?
О!
Ратанӈавӈэн, ӄлявыл левтэ.
Э'квырга гынин валӄытлыӈын ивлетгъи иа'м?
Го!
Эвыр ӄун-ым чемэт лыгивлетгъи лымӈэ валӄытлыӈын.
Го!
Ӄырагтытык, ынан трэетгъэ мэчеӄылпэ.
Ӄытлыги этъоӄааӄын гэквэтлин.
Левтытъылльэн ӈан нанвакъоквъан!
Го!
Ӈотӄэн-ым вай.
Вэнлыги лявтыкыплынэн вэмэӄэ, тымнэн.
Въигъи.
О!
А'мын-ым ытлён, тымытконэн, райыръын кунин, ӈытогъэ, ӈанӄэн эквэтгъи, рагтыгъэ.
Ярак пыкиргъи, а'мын-ым ытлыгыт гакоргавленат.
Иквъи ынӈот:
Гык!
Ытлён тэгинӈычьыт итык чымӄык тыткунэт.
Плеги!
Ёо'чгын тынмыгъан.
Тэленъеп ӄун-ым энмэн талянкэнӄаткэн армачьайван ныръэвӄин.
Нэмэ гэръэвлин.
Гачавчывален.
Эккэтэ чавчывата ивнин ытлыгыӄэй:
Китъам, ръавольэты ӄылӄытги.
Ээ таам, ӄэглынангэт.
Чавчыванпыначгыӄай айваната ивнин:
Го!
Рэӄыльигыт?
Кмиӈэ инэнӈивыгъи.
Эви!
Гык!
Ныӄуймэвиривӄин.
Энмэн мытӄэ нэнатыёӄэн ӄуйым ӄонайкэн.
Рагтыгъэ.
Ы'мто?
Энмэн ганӈэнайпылен ытлыгыӄэй:
Наӄам-ым а'мын чинит этлы элӄыткэ.
Энмэн экык ӄытгъи.
Пыкиргъи.
Айваначга-ым нинэнвэнӈыӄин ръэв.
Тумгэ нивӄин:
Гыныкы чавчыв гэетлин.
Гык!
Энмэн ӈыпэгъи.
Э!
Рэпалгылӄыл рыркэн эмытӄытвыкыльин нолёвытваӄэн.
Чыгэйык-ым гэнаръэлен, гулювлин-ым, ынӄэн вэгыткунин.
Киткит поттыӈайпы эйминнин ӈэранмынга.
Энмэн эвэгыткукэ тэвлянэн.
Йытонэн ӈанӄэн, эмытъэт-ым вэты ныкэтгуӄин.
Нутэсӄык рырыраннэн, мытӄымыт гыргочагты, ръэнут ӄун-ым лёӈыл энмэн тайкавысӄыёлго.
Энмэн акэркытвыгъат.
Эвыр айван ытри чавчыв гэтэйкэвлинэт.
Миӈкыри, мытӄыткынык инэтэнтик нитъыӄин.
Айванайӈын гакытъыматлен.
Энмэн чавчывата пэнрынэн.
Энмэн вай левыт ганэчгэтавлен пирик.
Энмэн аны йъэнкы левыт нырылтэлӄэн.
Панэна ныкытъыматӄэн, уйӈэ элевтыкэ.
Вытку ынкы ӄутырык никвъэн:
Го!
Тытэӈэт!
Левыт эчгэтатгъэ.
Вытку ынкы въигъи, ӄаплетатгъэ.
Гык!
Ымыльо ръэв иткэнин, рагтыгъэ.
Ытлыгыӄэе ивнин:
Ээ?
Тыетгъэк.
Ы'мто?
Ӄэйвэ, ръэв ымыльо тыматагъан.
Гы!
Тытэӈэтигыт!
Э'квыргъам ытлён айванка мытынъэл.
Гуӄ!
Муутэ нагтатыркын, пыкиргъэт.
Энмэн аӈӄачормык нытвэтчаӄэн.
Ынкъам ынӄэн айваначгын-ым вай тымъё гэвмиӈылин.
Ынраӄ-ым айвэкэн инэнтэйкэвэтыльын армачьычавчыв аӈӄачормык вэтчальын.
Ынраӄ-ым айванакката ӈилгын гэчгэйулювлин аӈӄачормык.
Ынраӄ-ым ӈилгын гэтиӈусӄычетлин.
Эвыр-ьм рэчгэтавнэн мэмлеты.
Въигъи, пылӄэтгъи.
Ынраӄ-ым чавчывэн ӈэвъэн матанэн, наӄам-ым эвын аӄорагынрэткэ айван, лыгэн рэлкучыку, наӄам ӄораӈы нэнанмыткойвыӄэн, наӄам тыргытыр этлы энукэ, эмйилиил нинэнуӄин ӄорэн.
Амӄынэрганӈэт ныӄаанматӄэн.
Кыевкы наӄам ӈавъанэты чавчывагты:
Ӄэнанкэргыпатгэ!
Энмэн э'нӄэтык тачайвэва рыпэт лявтыйӈын нинэныннутэвӄин, оттыкынчева.
Гуӄ!
Ӈэлвыл ӄынрагтатгыткы.
Энмэн нэмэ ныӄаанматыльатӄэн.
Ынраӄ-ым ӈэвъэн тэргыльын, ӄаагты гылёльын.
Иа'м тэргатыркын?
А'тав.
Ы'ваӄочегты гылёркын?
Этлы.
Энмэн-ым иа'м тэргатыркын?
Тэрмэчьын йъарат.
Гуӄ!
Кургыӈэвытӄэе ынӄэн-ым винвэ тэргыльын ӈэвысӄэт йъонэн, кэӈкэлетгьи ынӄоры.
Айваната гаматайгыр?
Гык!
Ии.
Амӄынъычо ӄынвэр ӈэлвыл коӈӈонэн.
Амӄынъычо тымыткойвык, наӄам ытръэч йилиил руркынин, тэкичгын ванэван.
Гуӄ!
Эмытъэт-ым эвиръыт ӄытэйкыгынэт.
Эвыр рэтэйкыӈынэт, рэплыткуӈынэт ӈыточымӈы ӄытвыгын аӈӄагты ынкъам ынӄэнат ӄынинтыгынэт.
Гык!
Энмэн тывнэн.
Ынӈатал аӈӄаӈӄачагты эвиръыт ринтынинэт.
Айваначгын-ым гэйылӄэтлин энмэн.
Ӈэвъэн-ым ӈаргын нытваӄэн нэмэ нытэргатӄэн.
Люур ӈоон ы'вэӄуч ининигъи аӈӄаӈӄачайпы, айвэӈӈоонкэн рыпалӄавъё.
Гуӄ!
Мэрэгтывагъэ ӈэвъэн.
У'риӈан, мэльывэӄуч.
Наӄам лымӈэ.
Ӄынвэр пыкиргьи.
Кыкэ!
Ӈавыл, етгъи!
Ии, иа'м нытэргатэгыт?
Миӈкыри ӄун-ым ӈот айванайӈын ӈутку варкын, рыпэт-ым ӈэлвыл коӈӈонэн.
Ы'вэӄучитэ пынлёнэн.
Ивнин:
Гуӄ!
А'мын-ым мынпиригъэн.
Нэпиригъэн, нэннэгъэн.
Энмэн э'леӄуплек нэнвытрынтэтгъэн.
Ынкы ы'лӄэпэ мынгыт ганомавленат, амӄынэргатык гамгэнаальа кыевкы э'чуулгын ныттъыӄин йыкыргычыкогты.
Наӄам-ым нэюльэтӄин вытры, энмэн вай йыкыргычыкогты нинэттъыӄин ынӈин ыттэ, пирӄэ.
Гуӄ!
А'мын-ым ӄинэтрилгытык.
Ынан ӈэвъэнти мыйылгыт.
Ӈавычго к?
лгыгынэт.
Гуӄ!
А'мын-ым ӄырым!
Ынан, гаймычьын мыйылгыр.
Чамъам.
Ӄэйвэ ынан гаӈэнӄайма ӈэвъэнти мыйылтык, ынан кмиӈыт пурэлю ӄылгыгыткы.
Гуӄ!
А'мын-ым наӄам-ым гаймычьайван чама.
Нэтрыгъэн!
Кыленин чавчывата.
Ӈэвъэнти йылнинэт, эвыр кмиӈыт ӄорагынрэтыльо.
Ынраӄ-ым ынпыӈэвӄэй ынкъам айванынпыӈавӄай рырагтаннэн, ынӄэнэн ытльа гуйвэльэтлин чит.
Ӄораӈы энвинэвкэ илгэннин, кэттыванэн, пэпэггыпы илгэннин.
Энмэн аны анвэнавкагты гэквутлин.
Ӄаайӈын-ым гэръилемъетлин, льэлеӈкы-ым вай.
Энмэн вай ӈутри ынӄэн гъаматыӈӈолен, энмэн янот ӄаачыкойпы, ӄынвэр ынкы нотагты, ӄынвэр ынкы рыпкирэннин ӄаата, эвын ӄэптирил гэтэлпылин.
Нэмэ ынӄо ӈан рыӄаантавнэн, нэмэ и'рэмъетгъи.
Нэмэ этъоӄааӄын рынкирэннин, ывик гэтэлпылин.
Ытръэч-ым амгыткат гэгнулинэт.
Ынраӄ-ым ынӄо эчги амгыткат нъэлгъэт, выяннэнат.
Эчги выяннэн ӄораӈы, ӄаплетатгъэ ӄораӈы, въигъи.
Ынраӄ ынӄэн этын ӄаамэл гаталгатыӈӈолен, эвыр вай ынкы ӄаамэл нывэтъатӄэн, эмлевтэ вай.
Ӄынвэр ныкэгытрэтӄин.
Въигъи.
Ытръэч.
Энмэн ыннэн яраӄай гантымӈэвлен.
Кэльэтэ нэнайъоӄэн.
Ынӄэн ынкы ытръэч ӈэвысӄэт, эвыр ӈинӄэгти ынкы, ӄорак-ым ӄлявынӄай, ы'вэӄуч.
Рагролмыӈӄач ынӄэн въилъын пэляквын нытваӄэн.
Люур-ым ынӄэн амгынонройпы гъурэвлин ӈэвысӄэт.
Ӄытлыги въильын.
Айвэчгыльа ӈэвысӄэтэ гитэнин.
Кыкэ!
Мэӈӄокэнайгыт?
Этлы.
Энаальэгым.
Гыныкы-ым тыетгъэк.
Гуӄ!
Ратанӈавӈэн!
Вэлвачьатыркын ынӄэн-ым гыт, кэльэтэ найъоркынэгыт.
Ӄынвэр пыкэрыӈӈогъат ӄымэк.
А »мын-ым вай ы'ттъыӄэй ныппылюӄинэӄэй ынкы гатвата, рэлку-ым эвыр чоттагнык миӈкы.
А'мын-ым раӄылӄыл ынӄэн ы'ттъыӄэй.
Люур ӈот трагтыркын.
Гымыгрээн ӄыръэтгыпэ, ӄынтогэ.
Эвыр ӈан кэргыпгъэ, ы'ттъыӄэй рынэнин, райвачык тымнэн, яраӈы камлелы мутле кэлинин.
Таам, ӄырэсӄикви, люур ӈоты пыкиргъэт.
Гоӄ!
Лымӈэ эвыр рочыӈкы нытваӄэн, лымӈэ илирык.
Мэӈӄо мымгогъан.
Китъам ӈоон, этъым эмысӄыльын.
Пойготта нэнойпыӄэн, ванэван нутэсӄын ныйъонэн.
Гуӄ!
Эмысӄыльын-ым аны.
Мынпэлягъан-ым, ӄэлюӄ-ым миӈкыри мынынтын.
Напэлягъан.
Эргатык ы'вэӄуч гэетлин, тытлыӈӄач ы'ттъыӄаанмыё льунин, ивнин ынӈот, иквъи:
Гуӄ!
Ынанкэн-ым.
Эмытъэт-ым тыпэлянат нымэлӄинэт, наӄам-ым ытлён ръэгъэт?
Гэчеӈыттэтлин.
Тытыл нэнаркыпчевӄэн.
Ынкы ӈэвъэн у'рэквъи.
Мэй!
Гэръэтури?
Этлы, нымэлмури.
Ӈутку рэлку, тывнэн.
Плеги!
Энмэн ӄутти валӄаральыт.
Ӈыроӄ ёрот.
Ӄол эккин ёроӈы айвалыӈӄар, ынпыначгэн ытлыгынэн ёроӈы айгысӄыӈӄар.
Ӄол ӄоймарон вэтгыры, тумгин ынӄэн, ӄоныры гэӈэвтумгэтлинэт ынӄэнат чымчера.
Ынкъам айвалыльэн ӈэвъэн топыльын.
Ынкъам ы'вэӄуч гэрэмкичилин, ӈанӄэн-ым.
Ынраӄ а'мын рэмкык оратвагъэ.
Гык!
Амэча кмиӈэтгъи ӈэвъэн.
Энмэн эргатык кыеквъэт.
Йылӄэтгъэт-ым янот ынӄэнат-ым.
Эргатык кыеквъэт эргыръок, кмиӈэтыльын-ым вай игыткин.
Эргатык-ым вай нынтоӄэн, яраӈы нинэкэмлилӄин, ынкъам кыеквъэт, наӄам антокыльэн ӈэвысӄэт, нэнэнэӄэй анынтоӈ аткыльэн.
Гык!
Ӄынтогэ, ӄынынтоӈатгын нэнэны.
Ынраӄ энмэн аалёмкыльэн, ванэван антокыльэн ӈэвысӄэт.
Ӄынвэр энмэн эргатык панэна вулӄытвигъи.
Этлы антокыльэн.
Како, како!
Кмиӈэтыльигыт, ӈэвысӄэтигыт.
Антокыльэгыт.
Нэнэнэӄэй иа'м анынтоӈатка рытыркын?
Како!
Лыгэн аалёмкыльэгыт, алымалкыльэгыт.
Нэмэ вулӄытвигъи, нэмэ йылӄэтгъэт.
Энмэн-ым гэйылӄэтлинэт ынӄэнинэт ымыльо валӄачйыръээр.
Ӈирэӄ о'равэтльат рэмкинэт ныӈэвынъюӄинэт, ынпыначгэн ынӄэн ӄунӈээкык, янраӈав, ынӄэн-ым ынӄэн ӈачгыӈавынъёӄэнат, ӈирэнлеӈу, ынӄэнат гэйылӄэтлинэт ымыӈ.
Нананаӄагчыӈын-ым аны гэгъевлин, нытэргыръоӄэн:
Аӈа, аӈа, аӈа!
Ытльат ӄонпы гэйылӄэтлинэт.
Ӄынвэр эвыр ӈаргынойпы, чоттагнэпы:
Аӈа, аӈа, аӈа!
- кальайӈа.
Энмэн нананаӄагчыӈын:
Аӈа, аӈа, аӈа!
Ӄынвэр тытлырайпы:
Аӈа, аӈа, аӈа!
Эчги тытлыран таагнэн, чотгэӈэты пинтыӄэтгъи нэнэнэӄэй, ӄутгъи-ым а'мын, ӄоймарогты вэӄэтгъи.
Эчги ӄоймарон вэӄэннин, ӄлявылӄай ӄоймарокэн кыеквъи, ӄулильэтгъи.
Ынкъам пэӄэтатгъэ тэргатыльын.
Ынкъам рыгъевнинэт ымыльо.
Вай, вай, нэнэнэӄэй пинтыӄэтгьи.
Лыгэн чотгэӈкы:
Аӈа, аӈа, аӈа!
Кыявчагъэ-ым рэмкын.
Тытэӈэнӈан!
Ынанкэн!
Вэнъом ыргынан!
Гэйылӄэтлинэт ытльат.
Ӄынвэр ынпыначгын маравчетыӈӈогъэ:
Вэнъым гынан.
Чоттагнэты нэнэнэӄэй пинтыӄэтгъи.
Уйӈэ.
Аалёмкыльэн.
А'м, а'м, како!
Тагам, ӄыныгъевысӄиквыткы!
Ӈэвысӄэт ӈытогъэ.
Ги!
Энмэн-ым ӈытогъэ, ёрогты ӄытгъи, тытлёмнэн ёроӈы, эвын уйӈэ, тылвуйӈэ, ытръэч айколяк мотлыйӈын-ым.
Миӈкыри гэнулинэт ынкъам ытльат ымыльо.
Вай, вай!
Вай-ым уйӈэ.
Ытръэч-ым вай мутле вай айколят.
Эмытъэт-ым атааӈкыльэн тэргыльын, ынкъам кэльэтэ гатаанлен.
А'м, а'мын мынрантомык!
Раӄылӄыл.
Ныкэмачы ӈан рантоӈгъат, еп эргыръока, э'нноткынык тараӈгъат, авынаёгты напэлягъан ынӄэнаӄай.
Энмэн ынпыначгыйн 'ын:
Гуӄ!
Валы мытпэлягъан, эмтэваляйӈын мытпэлян!
Унмыӈан-ым!
Айгысӄоок кэрватагнык йымэтвальын валяйӈын.
Гуӄ!
Унмыӈан-ым эвын!
Ӄол-ым ӈэвынъюльын гаалёмлен, иквъи ынӈот, ивнин:
Гуӄ!
Лыгэӈаврагтыльо мынинмык.
Мыныгтыгъан, гаймаӈэн (ӄол-ым аӄолеалёмкыльэн).
Гым, вынэ, лыгиипэ тивыркын, гым ӈэвэӄ тылеркын.
Траӈавтыӈыркын вэтыӄун.
Нычвитурэӄин, ныпааӄагачавӄэн.
Ынпыначгыйӈа:
Гуӄ!
Вынэ илюкэ ӄытваркын, раӄылӄыл, алымы валы раӄылӄыл.
Вынэ, ӄэйвэ тыгтыркын.
Люур валӄарайӈэты кычавычьатгъэ, наӄам вусӄымчыку.
Наӄам ныкитэ.
Нинэнэймэвӄин валӄар.
Лыгэн э'ӄъэйӈэвэ ӄулитэ:
Аӈа, аӈа, аӈа!
Нинэкэмлилӄин валӄар, нырэсӄивӄин, ралкойпы  нинэкэмлилӄин тэргатыльын.
Ги!
Пыкиргъи, рэсӄиквъи ӄлявыл.
Нэнэнэӄэе кыленин.
Чоттагнык вусӄымчыку, рытэнма кырвэтэгнык кыленин, эвыр вай тэргатэты.
Нэнаткэйӈоӄэн, нинэркылеӄин.
Эчги мынгытлыӈын рыннин, эвыр эмтэваляйӈын рыпыткэвнин, пиринин, эвын гантосӄэвлен, эвыр ынӄэн тэргатэты нинэркылеӄин, энмэн-ым гантосӄычатлен, гакытгынтатлен ярайпы, ытръэч валӄар нинэкэмлилӄин рагролмык камлел, ынкъам нырэсӄивӄин тэргатыльын.
Гуӄ!
Ярак пыкиргъи.
Ги!
Паӈъэвӈытогъэ.
Люур ынпыначгын ныӈынваӈэӄэн:
О!
Ръэнутэт ӈоонӄэнат?
Ачгыӄолентока.
Лыгэн гапалёмтэля.
Гуӄ!
Энӈивыкэ мынынтынэт.
Э!
Тунникэк, тумгин ӄлявыл, мытынэрэтгъэн, унмыӈан-ым эвын!
Лыгэн паӈъэвӈытоплыткок рэсӄиквъи.
Вай, вай, валы!
Како, како!
А'мын-ым ӈотӄэн валы ӄылгилю нинэлгигым.
Ынкъам ӈавысӄатэты ӄымэл:
Рай, рай, ӈэвысӄэтигыт, рай!
ӄытанъёротватгэ, рэрилеӄӄитыгъэ.
Гэ!
Ӄынатвын, номаквъан, рэрилеӄӄитыггъэ, а'мын!
Тагам, ӄытлыгэ.
Наӄам лымӈэ ӈавтыӈгъэ.
Ӈэвысӄэт пиринин.
Ынкъам-ым ытлён ӈавтыӈгъэ.
Ытръэч.
Энмэн ӄол ейвэлӄэй тылвамынан вальыӄай.
Тылвамынан вальын.
Чымӄык нымкыӄин рэмкын нымытвальын.
Амталяйва нынтыӄин рэмкэ, тэрмэчьыӈу нылгыӄин.
Энаальа амталяйва.
Гэмӈитэ чымӄык рэмкын, тумыгрээн мӈэльэты гэлӄытлин.
Наӄам нивӄинэт ӄутти:
Гэ, ам, ӄымӈиги!
Го!
Миӈкыри мымӈигъэк?
Уйӈыньигым, эйвулеткыльигым!
Го!
Эмытъэт-ым ӄытипъэйӈэги!
Ӄынвэр эвыр мӈэӈӈогъэ.
Лыгэн эвын энмэн гэгрэплин:
Отототой!
Отататай!
Гуӄ!
Миӈкыри ӈан?
Иа'м э'ӄэгрэпӄэй яаркынэн?
Натачайвыгъан.
Ныйыркыӄин.
Наӄам нынйивэтӄин нэмэ:
Вынэ ӄымӈиги!
Отототой!
Отататай!
Нэмэ ныталяйвыӄэн.
Ӄынвэр пэтывалӄачьёлгэты, амран гапэтатлен валӄатчыӈын.
Ӈэнри гэлӄытлин вусӄымчыку, ӈэнри онмычыкогты типъэйӈэсӄиквъи:
Отототой!
Отататай!
Ӄынвэр восӄыгэӈгыпы онмычыкойпы:
Отототой!
Отататай!
- кальайӈын.
Ынраӄ лымӈэ:
Отототой!
Ӄынвэр:
Отототой!
- онмычыкойпы.
Ӄынвэр э'йӈэвнин:
Нэнэн!
- кэльэтэ.
Ынӄэн уйӈэ чит эӈэӈыльин.
Тылвуйӈэ.
Нэнэн!
Гой?
Нырэӄигыт?
Го!
Ратанӈавӈэн, э'тки рэмкэ тэрмэчьыӈу нылгигым варата.
Ӄоӄӄой!
Тагам, ӄынтогэ!
Рынтовнэн кэльэтэ.
Ӈытогъэ, мӈэльэты ӄытгьи, мӈильык рэсӄиквъи.
Го!
Ӄымӈиги!
Гуӄ!
Мэӈӄо етгъи?
Ӄымӈиги, вынэ!
Нэмэ мӈэӈӈогъэ.
Нэмэ энмэн:
Отототой!
А!
Га!
Миӈкыри ръэгрэпӄэй яаркынэн мэчичьу?
Вэнлыги:
Отототой!
Отататай!
Ӄынвэр онмычыкойпы, нотасӄычыкойпы:
Отототой!
Ӄутиинэ ынпыначга энаальа гаалёмлен.
Чымӄык ынӄэн ныӄулильэтӄин.
Ванэван этлы аалёмка.
Тагам, эӄуликэ ӄынъэлгытык!
Тавалёмгъан, инэнӄулильэквъи!
Мэӈӄо лымӈэ ныльунин, мэркычгыргын?
Ӄынвэр лымӈэ онмычыкойпы:
И, тунникэк.
Ръэнут?
Тылеймэвэ итгъи ӄулиӄул.
Наалёмгъан ымыльорык.
Тагам, ӄыпаагэ, гум!
Айылга, миӈкыри.
Вэнлыги:
Отототой!
Ынӈатал кирвэтэру ӄинэтэйкытык.
Отототой!
Отататай!
Выегырга выйитиӈуйвынин рэмкын, тэрмэчьыӈыльыт, тымытконэнат.
Плеги.
Ӄырымэн итык лымӈыл, пыӈыл мэчтэленъепкин.
Энмэн ӄол гитлин, тэленъеп-ым а'мын.
Чит вай камак кэлы эччаӄата нылейвыӄин, ӄынур вай мургин рэмкын эччаӄата лыгэн.
Ынкъам Тэлӄэпык рай Умӄэӄэйынти гэкэӈыльыт миӈкыри гэгэкэӈыткулинэт, ӈыроргарэ, ӈыроӄ гэкэӈыльыт, ынӈин мыкэльыт ынӄэнат.
Энмэн люур вай ӈэлвыл-ым ынкы ӈалвыльынолгата ныгаляӄэнат ярагты, энмэн ӈыроӄ ярат.
Ванэван ы'нльунэт, этлы эвытрэткэ, кэльэтэ ванэван эльукэ.
Ӄынур моргынан игыт, камак ванэван эвытрыкыльин.
Гык!
Ынкъам ынӄэн тамайыӈӈок инэӈык, орвыт гэтинэӈэӈлинэт.
Ӄутыргин ӈан ӄаат гэквутлинэт.
Ынкъам Умӄэӄэйин ӈилгын, ӄэчыӄичгын гаргылен.
Нутэсӄыкин тымкылгын.
Тымкынгэты нутэсӄык ынкы гэквутлин ӈилгын.
Ынкъам ӄораӈы ынкы гэнивлевлин, чьомыткынгыпы гэӈилгэтлин.
Ынкъам гавъятлен вай.
Эмӈилгын нывотытваӄэн тымкык.
Ынкъам аны Умӄэӄэйын ӄаат ӈэлгычьомыткынык ӈан ӄэчыӄичгык нэквутынэт нивльэв, нэвльавийӈа.
Ынкъам вай ӈан  тытлыгъет нывакъотваӄэнат Умӄэӄэйынти, ӈыроргарэ ынкы.
Ынкъам нывиӄинэт рачыко ынӄэнат-ым кэльэт, ныкукэйпыӄинэт.
Ынкъам кальайӈа - ӄлявылчыӈа, ынӄэн орвыкэн, вынгыргылгын нинэтэйкыӄин ынраӄ мачыяа нинэнкэӈэвӄин.
Ынкъам ӈэвысӄэт нывиӄин, га, энмэн нытэӈӄин тэгӈэвысӄэт.
Ынкъам нынтоӄэн, нытляпыткоӈӈоӄэн, нырэсӄивӄин.
Гоккой!
Айвэкэнак мынӈыркылятыркын тытэӈэт, мэчйимгымгэтыркын (емгымгатгыргын-ым ӈыркылято гэлгэ чама моргынан).
Нырэсӄивӄин ӈэвысӄэт.
Гуӄ!
Мынӈыркылятыркын, аны мытмэчйимгымгэтыркын!
Гуӄ!
Чекалваӈ вальыторэ.
Иа'м ӈыркылятыӈӈотык?
Ынанкэн-ым, рэӄэ нантымлятыркын, гук?
Ӄытлыги ынӄэн о'равэтльат гэпкитлинэт.
Гуӄ!
Вай, чекалваӈ вальыторэ, го!
Йимгымгатыӈӈотык.
Нырантымлянӈыморэ рэӄэ?
Ынкъам ынӄэн Умӄэӄэйынэ рылгынйивэннин ӈэвысӄэт.
Энмэн люур эгрыпгъи, авъентоянвыка.
Гэ, гэ, гэ!
Тытэӈэттури!
Рэӄэ лымӈэ нантымлянмык?
Мынгагчавыркын вынэ.
О, ныратымлянӈыморэ, рэӄэ!
Ынкъам ынӄэн Умӄэӄэйынти гэгынтэвлинэт (гынтаквырго гэлгэ ӈанӄэн акватгыргын).
Энмэн ӄутыргин ӄаат пэтлеӄэй нэтрынэт, наӄам а'мын Умӄэӄэйин ӈилгыгйит ӄаат гатымлыленат, рырык нэналвавӄэн.
Ӄынвэр ынӈин ӈанӄэн рычьэчинтэвнин ӈилгын.
Ӈаан ӄынвэр ӄаат кылгэннинэт.
Гуӄ!
А'мын-ым ытлён ӈоон гэгынтэвлин.
Нутэсӄын-ым гутгэтлин, ӄынур мимыл гэнъэтлин.
Гуӄ!
А'мын-ым аны пыкиргъэт ырыграк.
Ытръэттэгын.
Йичьэмрэтти гъытвыльэтлинэт.
Ёа' левлеву гэлгылинэт, ӄоленотагты гэнльэтэтлинэт, гайӈатымӈэвленат.
Нутэнут нэльугъэн алваӈ вальын нывусӄыӄин.
Иквъэт ынӈот:
Гуӄ!
Ынанкэн-ым!
Алванотагты нылӄынмури.
Энмэн ӄээӄын тылегъэт.
Йъайъарамкын нэльугьэн.
Гык!
Чама нывэтгавӄэнат о'равэтльамэл.
Гуӄ!
Эмнуӈычьыт?
Гуӄ!
Ии.
Рэӄыльытури?
Ёа' левлеву гэлгымури.
Гуӄ!
Ынанкэн-ым!
Гуӄ!
Тытэӈэт мытвъиркын.
Йъаяӄӄая нивынэт:
Ӄырым ӄывъитык.
Ӈанӄэн аӈӄачормыеквэн рэркылеӈыткы, ӄырым ӄывъитык.
Митъэлыги тылянвык варкын ритльу, ынӈэ аӄамэтвака ӄитгытык.
Ынӈатал-ым рэвъинтык.
Ынӄэн рагаляӈыткы, ынраӄ ӄипуритльун рэльу'ыткы.
Ӄыпонтотык киткит.
Гытъэвыльыт-ым ӈан.
Ӄипуритльу нэльугъэн.
Понтогъат.
Ӄол-ым ёргымтаӄычгын ынкъам йичьэмрэткин, энмэн ёргэты вальычгын.
Гуӄ!
Ивкэ ӄээӄын мынӄамэтваркын.
Ынээльын-ым иквъи:
Вынэ, ратанӈавӈэн.
Рэвъигъэ-ым ытлён.
Гу!
Нэмэ эквэтгъэт.
Ынраӄ ӄапойъаярамкын нэльугъэн.
Гуӄ!
Мэӈӄокэнат?
Э'тки аӈӄата левлеву гэлгымури.
Нутэнут мургин мытынтымӈэквъан.
Мытвъиркын.
Вынэ, ӄырым ӄывъитык.
Нэмэ эты рэркылеӈыткы аӈӄачормын.
Ӄэгритльу рэльуӈыткы.
Ынӄэн рагаляӈыткы, ӄол нэмэ рэльуӈыткы, о'тлеӄ.
Ынраӄ ынкы ӄыгтыӄамэтватык.
Ынӄор-ым эквэтгъэт.
Ӄэгритльу нэльугъэн, нагалягъан.
Энмэн нэмэ ёргымтаӄычгын нивӄин:
Гуӄ!
А'мын-ым мынӄамэтвамык.
Ынээльэ нинивӄин:
Ынӈин вальычгын ӈотӄэн ёргымтамачы амравъэчганӈа нъалычгатгъэ.
Гуӄ!
Эквэтгъэт ынӄоры, ӄапогалгарамкын нэльугъэн.
Гуӄ!
Аны вай, эмнуӈычьыт!
Гык, ии!
Рэӄыльытури?
Аӈӄата левлеву гэлгымури.
Гуӄ!
Эченур эты ӄылетык.
Пуръэритльу рэльуӈыткы.
Ынӈэ аӄамэтвака.
Рыркарэтльо рэльуӈыткы, ынӈатал-ым ӄылгэӄамэтватык.
Ынӄэн чымчекин гэнымлин.
Ныкэтгуӄин о'равэтльан.
Энмэн эквэтгъэт.
Пуръэритльу нэльугъэн, нагалягъан.
Нэмэ юргымтэӄгэвыӈӈолен:
Мынӄамэтвамык.
Нэмэ ынээльэ э'йӈэльэннин.
Иквъи ынӈот, ивнин:
Раӄэчгатэ-ым, ӄыӄамэтвачгатгэ?
Нэмэ нагалягъан.
Ӄол нэмэ нэльугъэн рыркарэтльо, ынкы гаӄамэтваленат.
Ӄээӄын-ым тылегъэт-ым, ӈыпэгъэт.
Ы'твэт нэнъимпэтын.
Нутэсӄык нулювъюугъэн авытрыкэгты.
Гык-ым энмэн йылӄэтгъэт.
Кыеквъэт.
Энмэн люур ӄлявыл аӈӄачормыеквэ етгъи.
Энмэн нырыныӄин.
Ӄээӄын эвыр нэймэвӄин, э'квырга ныгынтэвӄин.
Энмэн ёргымтаӄычгын йъарат ныгиинрэӄин.
Нивӄин:
Мыпэнрыгъан.
Ынээльын нивӄин:
Яв-яв!
Энмэн ӄынур ы'ттъын нынтыӄин, ӄынвэр нэмэ эймэквъи, ӄол ынкы ӄлявыл, ёргымтаӄычга гакытгынтыпэнрылен.
Наӄам-ым ныкэтгуӄин.
Гуӄ!
Мынынмыгъан.
Яв-яв!
Мынымӈылёгъан.
Энмэн гарыттэллен.
Намӈылёгъан:
Нымкыӄин-ым тургин рэмкын?
Ии.
Гэрмэчьылин?
Ии.
Ыннэнчьэн эрмэчьын.
Э'квыргъам ытлён вай нытэрмэчьыӈӄин, эмиткэтэ нинэнтыӄин гэмгэникин тэйӈэтйыръын.
Гуӄ!
Ынӈэ атвыткока.
Ытлён-ым вай мытрайъоӈын.
Нэмэ вулӄытвигъи.
Ёргымтаӄычгын нэнӈивыгъэн такэчгэты.
Энмэн ӈан ӄытгъи.
Энмэн упэӄэмйик гэтульэтлин.
Пыкиргъи.
Эвын миӈкэмил мэйӈэльын этгэлгийӈын нинимтиӄин.
Эгэгэгэй!
Ӄымэк вай ярагты нылӄытигым.
Ытлён-ым раӄычгатгьэ, амравъэчганӈа, - пэнин ынээльын.
Эргыръогъэ.
Ынкэкин авынрапьийӈын гъытвыльэтлин.
Энмэн янръатвычгын нымэйыӈӄин.
Энмэн гамэмылёльатлен.
Ы'твыгэӈ ныгитэӄин, эвыр-ым гэйыръэтлин ы'твъэт, янръатвыйӈын, рээн унъэл.
Гуӄ!
Нываӈэйпыӄэн:
Яго!
Ӄэнагтатгытык!
Авалёмка итыльыт-ым.
Энмэн ӈыпэгъи.
Ганӈэнайпылен.
Энмэн егичгын рынрыркынин, энмэн нымтумгыт, ынӄэн ӄлявылтэ, таляйвэвъёоркынэнат.
Энмэн нэмэ, янръатвэты ӄытгъи.
Гуӄ!
Ӄинэривлетгытык.
Миӈкыри рэмкын гэнымчевлин.
Энмэн ӄытръугьэт о'равэтльат аӈӄачормэты.
Энмэн вай ы'пъэпы нинэймитӄинэт унъэлти ыннанмынга.
Ӄонмынга лыгэн амноӈэты нинэнинтыткуӄин вакъота.
Йъарат ныкэтгуӄин.
Энмэн ёргымтаӄычгын нивӄин:
Гуӄ!
Ӄэйвъэм ӈан мэчынкы трэнтыӈын.
Вынэ, илюкэ ӄытваркын аны.
Вулӄытвигъи.
Ӄытгьэт.
Энмэн эвыр валӄарачгын.
Энмэн-ым эвыр нывытрытваӄэн рэлку.
Энмэн льунинэт.
Гуӄ!
Рэмкыльыт.
Гык!
Ии.
Эргатык-ым ытлён мынымӈимык!
Кыеквъэт, ытлён мӈиркыт.
Энмэн выквылгыйӈын ратвынэн.
Гы!
Рэсӄиквъэт.
Энмэн тытыл нанныматгъан.
Ёргымтаӄычга йичьэмиттумгыт рывэтгаваннэнат.
Гуӄ!
Ытлён вай нанмыркынэмык.
Имчьэчукин-ым нэлгыӄэгти ымыльо о'равэтльак ричитык гэнитлитлинэт.
нэлгыӄэгти найпынат.
Ынкы утъымгиӈкы вальакы троочгык гэрэсӄивръулинэт.
Энмэн аны авынральын вусӄымчыку гэмӈиничулин, энмэн аны выквылгийӈын лымынкы ныпэгляӄэн ярачыко:
Пыв!
Пыв!
Гуӄ!
Мыӈиничук паагъэ.
Иквъи:
Гык!
Э'ми рэмкыльыт?
Люур ӄутти ынӄэн пэнинэк нъэлгъэт чотыткынык.
Ээк ӄынынлеквыткы!
Энмэн ёргымтаӄычгын гивлин:
Гук!
А'мын-ым како!
Таӈколё мыӈэран.
Гук!
А'мын-ым ытлён тытэӈэт!
Ынанкэн-ым!
Миӈкэтэ натаркынат.
Гук!
Китъам лымӈэ.
Ынраӄ вивти нанатвынат.
Нэмэ ынӈин гамоччекыттывэленат.
Ӄытлыги-ӄун ынӄэнат тэгинӈычьыт.
Нэмэ:
Гык!
Ээк ӄынпиӈкуквыткы.
Нэнпиӈкуквъэн.
Нэмэ пэнинэк атчыгъат игыткинэт ӄлявылтэ.
Нэмэ гэмӈиничулин.
Энмэн аны вэвтычгыт ынӈин нитӄинэт:
Чыг!
Чыг!
Ныкэнчиӄыткуӄинэт.
Ынӄэн о'равэтльат эччаӄ нъытванат, нъычвиткуйвынэт вивтэ.
Нэмэ энмэн:
Гук!
Эгэгэгэгэй!
Пэнинэк вакъоръогъат.
Гук!
Э'ми рэмкыльыт?
Ӈотӄэнаморэ.
Гы!
Како!
Тытэӈэт!
Нэмэ ёргымтаӄычгын гивлин:
Гы!
Како!
Тытэӈэт!
Таӈколё мӈэран.
Гык!
Лымӈэ!
Нэмэ ээк гэнпиӈкувлин.
Ынраӄ гыргол гэнъэтлинэт, рыновыргык ӄача.
Энмэн аны выёвэ ёрочыко выква нывъеткоӄэн, рыпэт валӄарачгын нилюльэтӄин.
Нэмэ мӈиничук паагъэ.
Гык!
Пэнинэк вакъогъат.
Гуӄ!
Э'ми рэмкыльыт?
Этъым игыт.
Гэй!
Вынэ ӈотӄэнаморэ.
Тытэӈэт!
Ээкэт ӄынынлеквыткы.
Нэмэ ёргымтаӄычгын турээкэтык:
Го!
Тытэӈэт!
Таӈколё мӈэран.
Мыттэӈычьэтыркын.
Гык!
Аӈӄакэн ынпыӈэвӄэй ӄыгтыгыткы путурэльу.
Энмэн нагтыгъан.
Нэмэ:
Гык!
Ээк ӄынпиӈкуквыткы.
Ынпыӈэвӄэй гэпутурэлин.
Выквытроочгык ынкэчыку нъэлгъэт.
Како!
Како!
Валӄарачгын-ым гаркычытколен ӈутри, нэмэ нутэсӄын рыпэт гаркычытколен.
Энмэн ӄол вай гайвалпъонавлен ёргымтаӄычгын.
Энмэн нэмэ:
Ратанӈавӈэн!
Ээк ӄынынлеквыткы!
Гы!
Пинтыӄэтгъэт, эвын нымутлытъыӄин левыт.
Гуӄ!
Ынкъам рэмкыльын иквъи, ынээльын:
Гук!
Китъам моргынраӄ.
Ӄыналёмтэлгытык.
Энмэн аны нэмык 'эй ээк ӄынпиӈкуквыткы.
Вынэ аны гэмӈиничулин, энмэн аны ӈэйкин выквылгын гэкувлыткуръулин валӄарагты.
Энмэн аны ӄынвэр мычаткоръоӈӈогъат никээт, ръэвин вэлӄылти.
Энмэн аны выргыргычгын.
Ныкувлыткуӄин выквылгычгын, ӄынур йъилкээв, наӄам панэна вэнлыги нывыргэймэвӄин.
Тагам!
Ратанӈавӈ эн!
Нэнэнэт айвалпъонавыркынэткы.
Гуӄ!
Энмэн вэнлыги.
Энмэн игыткин ынӄэн мӈильын армачьийӈын выква ковлытконво яраӈы гэлгылин.
Гэнчимэвлин, ганмылен.
Ынкъам ынпыначгыӄай, нымтумгыӄэй э'йӈэвыткугъи:
Огогогой!
Эмэлгулеӄ рэмкын рагтыпаӈъэвӈытоӈӈогъа!
Миӈкыри тэйӈэтйыръын гиткэлин энаальа.
Ынкъам-ым гакачьаравлен-ым рэмкын.
Паагъат.
Ынпыначгыӄай гивлин:
Аӈӄачормык унъэл варкын нымэйыӈӄин, ынӈин ровтытваркын аӈӄачормык.
Ынӈэ рыровата атака ӄынтыгыткы.
Вэты ынкэгиӈэтэ ӄытагыткы, вэсӄычгиӈэтэ ӄытагыткы.
Ыныкит рыровата ратаӈыткы, вэты наранмынтык.
Рагаляӈыткы ӈаан, ӄаймэмын ынкы рымагты ровтытваркын.
Ынӈэ гиину элгыкэ, лыгэн ӄыгалягыткы.
Ынкъам рагаляӈыткы, ынӄэн ӄэйунъэл рэльуӈыткы.
Ынӄэн гиину ӄылгыгыткы.
Гуӄ!
Ӄэглынангэт ӈан эквэтгъэт.
Ӄол ынӄэн вэсӄычгиӈэтэ натан, ӄаймэмыл нэльугьэн.
Нэмэ ёргымтаӄычгын эвыӈӈогъэ:
Ги!
Йъарат ӈоты мытгытъэвмык.
Ивкэ ӈоонӄэн мынынмыркын!
Ынээльэ ивнин:
Гагытъавычгатэгыт.
Миӈкыри ӄун-ым мытгытъэвыркын.
Ынӈывальэгыт, апэлгъарэчгаткыльэгыт.
Гуӄ!
Ынӄэн нагалягъан.
Ӄэйунъэл нэльун.
Нанмыгъан, ӄамэтвагъат.
Люур вээмэ о'равэтльан кэӈкэлетгъи.
Ӄытлыги ынӄэн ыргин тылянвыкэн ӄол унъэл.
Ынкэкин этын етгъи.
Ӄытлыги пынлёнэнат:
Ванэван рэӄэ ӄинэльутык тылянвык?
Ванэван.
Како, алымы, инэльукыльинэт.
элгырыгъыттъын гатвылен, ӄыятлепы пинтыӄэтгъэт, ӄымэк левтык гимӈытэтлинэт кырвитти.
Нэмэ эквэтгъэт.
Пипиӄылгырэмкын нэльугъэн, ӄытлыги нотасӄыргыркыт.
Энмэн нытачаӄэнат нотасӄырат.
Ынкы киквъэт.
Энмэн ӄол ынпыӈэвӄэй йылӄыльын, пипиӄылгынпыӈэвӄэй.
Ӈыпэгъэт ӄун-ым ынкы.
Нэмэ ынӄэн ёргымтаӄычгын:
Гук!
Мытйигрэвмык.
Энмэн а'мын вай мэмиквичисӄиквъэк ярагты.
Ынээльэ ивнин:
Аны-м ӈан элевлевкыльин.
Гуӄ!
Ӄытгъи ярагты.
Энмэн ынпыӈэвӄэй льунин.
Йылӄъэм, ванэван нырымъэйӈэнин.
Энмэн ӄлявыл ынкы ёргымтаӄычгын нытвэтчаӄэн.
Ӄынвэр рэймэвнин ынпыӈэвӄэй.
Энмэн лёлё йытонэн, ынкэгйит еӄааӄ чымчеӄэй рулвынин.
Энмэн гынмылкинэк тыкэӈӈогъэ, энмэн тылвамынан:
Кыкэ вынэ!
Мэӈкъом лымӈэ ы'ваӄочеткэӈӈогъэ?
Энмэн эвыр ы'ттъыёл нынъэлӄин, ныткэйӈоӄэн.
Энмэн ӄол-ым ынӄэн гатанӈавыӈӈолен.
Лыгэн гэвинвытэнӈэвлин ӈытогты.
Кыкэ!
Рэӄэ левлеву инэлгыгъи?
Гавалёмлен ынӄэн тэнӈэвыльын винвы:
А'мын-ым лёлё нивлетгъэн.
Энмэн ы'твэгты ӄытыӈӈогъэ.
Энмэн ныӄивриӄин лёлё мэйӈэтык, ӄонаглыӈын пэтле нинэйыръэтӄин ӈэнри.
Энмэн ы'твык пыкиргъи.
Ынээльэ а'йӈальатыӈӈонэн:
Ӈэвэӄ гивэ ынӈот.
Элевлевэткыльин.
Ӄэйвъэм этлы элевлевэткэ.
Ытръэч-ым ынпыӈэвӄэй тыльугъэн.
Ванэван нинэрымъэйӈэгъэн.
Эмытъэт-ым ынӄэн, лёлё тыгтогъан, еӄагъет-ым тынулвын.
Ынкъам нытэйӈоӄэн, ынкъам гивлин.
Мэӈкъом лымӈэ ы'ваӄочеткэӈӈогъэ?
Энмэн ӈытогты киткит нытэнӈэвигым.
Ынкъам гивлин.
Рэӄъэм левлеву инэлгыгъи?
Ынан лёлё нивлетгъэн.
Гук!
Унмыӈан-ым.
Э'ылпэ мынэлкымык.
Пэтле ы'твъэт нинэйыръэтӄин лёлёта.
Эвын нинэчвиӄин, нэмэ чывипыт нымэйӈэтӄин вэнлыги.
Ӄынвэр пыкэрыӈӈогъат ярак.
Ынээльын-ым ынӄэн эӈэӈыльын.
Ынраӄ ынпыӈэвӄэй ынӄэн левлевэтыльын ынээльэ гивлин:
Гуӄ!
Ынпынеэвӄэйигыт.
Чиниткин въарэгыргын ӄойпыткойвыркын.
Энмэн ынпыӈавӄагчыӈын рээн нутэсӄык акэрка нынуӄнилюльэтӄин.
Ынраӄ чинит уттэ нэнойпыткоӄэн ӄуӄуӈы, ывик тымнэн.
Ӄутти ынӄэн пыкиргъэт.
Рыгъыттъын нагтогъан, нанмыгъан.
Эвын гэпэлӄыручевлинэт ӈэвъэнти.
Ёргымтаӄычгын лыгэн ӈыпэнэӈу тэӈэмутлыкэ гэнъэтлин.
Миӈкыри амӄынъычо лёлё нинэчвиӄин.
Лыгэн ӈыпэгъэт-ым, йылӄэтгъэт.
Ынраӄ выкво ганъалчаленат.
Люӈыгъевэ гитлинэт.
Гуӄ!
Плеги.
Ёо'чгын-ым ганмылен.
Ытлыгын иквъи.
Ӄырэтгынэт.
Энмэн тэвэнаӈ нымэйыӈӄин.
Ы'ттъыёча нэнатаӄэнат тэвэнаӈата ярагты ӄытыльыт.
Нинивӄинэт:
Ӈутку ӄывакъотык тэвэнаӈаткынык.
Ӄынвэр вакъогъат.
Ӄытлыги ӄун тэмъюӈнинэт.
Энмэн гынонэты рыльэтэннинэт, янръаы'твычыко гаёленат.
Энмэн валӄарачгын нэльугъэн, пэнин уйӈэ о'равэтльакыльэн.
Ынкэчыку ёнэнат.
Рыногыргын эйпынин, вусӄымчыку ӄонпы пэлянэнат.
Энмэн ытленъюӄэй гатэргата.
Чакэттыӄая нинэнильэтӄин.
Энмэн йигрэ.
Наӄам уйӈэ тэкичгын.
Ынкъам пэнин култэтъулти чакэттыӄая ныкэгтэгилиӈыткуӄинэт, ӄынвэр нинэймитӄинэт ынкъам ытлянъёгты нинэнрывэтӄинэт.
Ӄынвэр валӄарайӈын-ым ӄымъятыӈӈогъэ, ӄытлыги гэльэленръулин.
Энмэн нинэнильэтӄин.
Ӄынвэр гэйылӄэтлин ытленъюӄэй.
Энмэн нытипъэйӈэӄин чакэттыӄай.
Ӄынвэр аны авынтэпъайӈагты нычьууӄин ӄэргыӄай  вытрэтгъи гыргол.
Энмэн аны кыватыӈӈогъэ.
Ытленъюӄэй рыгъевнин.
Энмэн ытлеӈи янот рывнин ӈаргыногты.
Энмэн ытлён яачы, ымыльо пинтыӄэтгъэт.
Ымӈытатгъэ игыткин ӈытоян.
Энмэн лылепыткугъэт.
Ӈаргын ваӈӈогъат.
Тылвамнотайӈын.
Энмэн йъаяӄыт-магляльыт нэльунэт.
Гуӄ!
Ӄийӈэткутык.
Гык, нивӄинэт, ынан яатльа.
Ӄэглынангэт ӈирэӄ йъаяӄыт яачы нылеӄинэт.
Нэмэ:
Ӄийӈэткутык!
Нэйӈэнэт.
Гык!
Мынльэтэттык.
Энмэн эвын нэнльэтэтынэт.
Энмэн ытлыгийӈын амӄынъычо ывэчвынвэпы нылейвыӄин.
Нэныпкирэтынэт ывэчвынвык ынкъам пэнинэк.
Энмэн ытлыгийӈын ывэчвынвэты ӄытгъи.
Гы!
Льунинэт.
Го!
Мэӈӄо пинтыӄэттык?
Гэръэтури лымӈэ?
Гуӄ!
Янръатвыльа гэнльэтэнмури.
Нивӄин-ым ӈот:
Ытлыгэ етийгут нэнтытык.
Энмэн аны нинуквэтъюуӄинэт.
Энмэн иквъэт:
Йъаяӄа гэрэнмури.
Энмэн опаӄамъеты ӄыттъэт, мытӄымыт нагтольатгъан, энмэн ынраӄ йъаяӄыт намынгыкватыркынат.
Энмэн лыгэн ытлыгэ ынӄэн пыгпыг-мытӄыт нэнатраӄэнат аӈӄачормык.
Энмэн йъаяӄ ныӄамэтвачаӄэн мытӄэ.
Ынкъам ынӄэн рыйытравнэнат, ӄол чеквэ, ӄол тэлгэтитэ.
Чеквэ йытратыльын егтэлгъи, тэлгэритэ йытратыльын въигъи.
Гуӄ!
Плеги.
Энмэн ӈээккэӄэйгинивэ аӈӄачормык мэмылӄай гэльулин.
Энмэн валвыйӈа льунинэт, напаӄачевыгъан мэмылӄай.
Ръэнут ынӄэн?
Уттыӄэй.
Наӄам ынӄэн гэлелюӄэглин.
Лелюттыӄэй.
Наӄам гэлылеӄэглин!
Лылюттыӄэй.
Наӄам ынӄэн гэегӄэглин!
Егуттыӄэй.
Упынъычивынинэт ӈунри.
Иткэнин, рырагтаннэн.
Нэнвэнӈыгъэн.
Ӄамэтвагъат, энмэн гэйылӄэтлинэт.
Чымӄык кукэчыку эръэт натваӄэн.
Ӈээккэӄэе нэнуйвыгъэн, ынкъам кукэк нъаляён.
Энмэн ы'ваӄочейӈын кыеквъи, ӈэвъэн-ым ивнин йылӄэ кокагты мынгылгын рыльэтэннин.
Энмэн э'льэл пиринин.
Огого!
А'льайӈын вай!
Ӈээккэӄэйгинив-ым ӈаргын нытваӄэн, эвын-ым кэргыпгъэ ы'вэӄуч, энмэн ӈавъанэты:
Кульуырыт ӄигэйылги, кульумэӄым ӄинэйылги.
Ӄытлыги-ым ӈилеӄ, милгэткин-ым тиӈучьын.
Гуӄ!
Энмэн ӈээккэӄэгти ныгынтэвръуӄинэт:
Эпэй, эпэй!
Мылюльу, мылюльу!
Гуӄ!
Ӈавытлывъёӄагтэ тынраӄавыӈӈонат?
Тынайылгавыӈӈонат.
Энмэн нэмлюгъэн, гэйылӄэтлин-ым.
Ӄыетлык нэпэвэлитгъэн, нэныгъеквъэн.
Эгэй!
Ӄыгъекви!
Ӈоонрэ ӄъаляёлӄэквэ таӈкыргысӄыткынык.
Гук!
Энмэн ӄол лымалльан.
А'ляёгъэ.
Энмэн э'лет пэвэлчыку пирӄыгъэт: пыг-пыг.
Нэнантаалгылявӄэнат, наӄам уйӈэ.
Нэмэ рагтыгъэ, ӈэвъэн-ым ивнин:
Чекалвамвальа!
Нъаляёйгым ӈоонко.
Э'льэл люӈльутэ нинэнтигым.
Наӄам ныпэгляӄэнат.
Китъам, райынрэ ӄытлыги.
Ынкъам ынӄэн ӄыетлын гэпэвэлитлин.
Нэмэ ынӄэн:
Ӄоро, кульуырыт ӄинэйылги, мылӄэгнэвынэт, эвыр кульумэӄым.
Энмэн нэмэ йъонэнат.
Эпэй, эпэй!
Пирӄъэльэл ӄынугын.
Тъэнӄэтыркын.
Гык!
Мылюльу.
Гуӄ!
Ӈавытлынъёӄагтэ тынраӄавыӈӈонат.
Энмэн ырыт ринтысӄивнин, нэмэ йылӄэтгъи, нэмлюгъэн, ныйылӄыӄин.
Ӈотӄэна наймэӄаатынат лылек челгыпэнаӄат.
Нэмэ ныныгъевэтӄин.
Ӈоонрэ ӄычейвыткуги.
Ынӄэн яраӈы ӄыгитэгын.
Энмэн лымалльан нэмэ.
Яраӈы гитэнин, ваӈэйпыгъэ.
Го!
Мэй!
Яраӈы кэнрэтгъи.
Ӈэвъэн-ым ӈытогъэ.
Яраӈы нинэкэмлилӄин, наӄам уйӈэ.
Ӄинэгитэги-м ӈан.
Лылет вай гаймэӄаатленат.
Нэмэ:
Эпэй, эпэй!
Мылюльу, мылюльу!
Нэмлюгъэн, йылӄэтгъи.
Ынраӄ нъиӈкэлигъэн.
Ӄыгъекви вай.
Таӈэргымэмлеты ӄиквичисӄикви.
Энмэн ынин ывик и'ӈкэлильын мимлычыку льунин.
Энмэн мыматагыр, ва?
Ӄытлыги ынин ывик чиниткин, льулӄыл и'ӈкэлильын.
Гуӄ!
Яраӈы мыгтыгъэн, ва?
Эвыр-ым ынӄэн.
Валёмыркын, валёмыркын.
Ынанчинит эвыр.
Энмэн рагтыгъэ.
Яраӈы рырыткоӈӈонэн.
Ӈэвъэнэ:
Ынраӄ рэӄыркын?
Эӄуликэ ӄытваркын.
Гъиӈкэлийгыр, а'тав.
Кыӈэтыркын, кыӈэтыркын.
Вынэ, гъиӈкэлийгыр ынӄэн.
Раӄыӈӈогъэ, раӄыӈӈогьэ?
Гуӄ!
Энмэн имтилӄытгъи, элгыквыт, эвыр рыпэӈы.
Нэмэ пыкиргъи, ээ'ткугъи.
Ынкы нытвайгыр.
Пэнин ынин игыткин льулӄыл.
Элгыквыт рыкэӈкэлевнинэт, эргээтгъэт.
Ынраӄ рыпэӈы.
Нэмэ эргээтгъи.
Гуӄ!
Чавчываӈав тыматагъан, ӄымчочеркынат.
Гуӄ!
Ынӄэн-ым уттъымыт.
Пыгылкэквъэт.
Го!
Э'нӄу лыгнинэт.
Гы!
Ынраӄ, рэтэм.
Нэмэ нанлыплятгъан.
Гу!
Гымраӄ-ым.
Энмэн левыр ръылинин мэмлычыкогты, энмэн ӈутри пыгылӄэквъи.
Пыльыльэ вээмэ нэнанлыплятӄэн.
Гуӄ!
И'и'н илюльэтыркын.
Ӄытлыги ытлён вээмэ нэнанлыплятӄэн.
Како, како!
И'и'н йыкыргаляркын.
Ӄынвэр пылӄэтгъи.
Энмэн ӈэвысӄэт, Кууркылин ӈээкык, ытлыгэ гъэйӈэвлин гэӈэвынъюлин.
А'мын-ым имыръэнут гэнумэкэвлин, гэмгэнутэкин ӈэвынъюсӄивыльын и'ны, ӄэпэр, кэйӈын, ынвылю, пипиӄылгын, рэӄокалгын.
Мэлёталгыт намӈылятынат.
Никвъэн ынӈот:
Гуӄ!
Мури мынӈэвынъюсӄивыркын.
Го, чамъам.
Миӈкыри оргыкыльэгым!
Э, вынэ, а'тав!
Энмэн валёмгъэ.
Энмэн ынӄэн уттык пыкиргъэт, энмэн ӄутынэ нылӄэгнэвнин, и'гэ мэтэвнин.
Ынраӄ ӄэпэрэ, нэмэ мэтэвнин.
Ынраӄ риӄукэтэ, нэмэ мэтэвнин.
Ынраӄ пипиӄылгэ ӄэгнэвнин, мэтэвнин.
Ынраӄ милютэтэ, въэйин ырыт, эвын чывиркынин, оттыйӈын рыпэӄэтавнэн.
Энмэн напэнрычеттъан.
Ынкъам катгоян нытэминӈыӄин.
Иквъэт ынӈот:
Гуӄ!
Гымык янот ныӈэлӄиквъэн.
Ынраӄ и'ны иквъи:
Гуӄ!
Гымык янот!
Нинэмлеӄинэт.
Ынраӄ ӄэпэрэ ивнин:
Гуӄ!
Гымык!
Нэмэ нинэмлеӄинэт.
Гык!
Ынраӄ-ым мэлёталгын:
Гуӄ!
А'тав гымык!
Въэйин оргоор, энмэн вакъосӄычатгъэ, люӈымлетэ.
Гу, ӈавтыӈгъэ.
Энмэн ӈавынрагтатгъэ.
Ытльаӄай йъонэн.
Лыӈкыгиӈкы лыгэн нытваӄэн ытльаӄай.
Уйӈэ аярака.
Гык!
Энмэн вай ӈэвысӄэт трэтгъэн.
Энмэн тэпъайӈаӈӈогъэ ытльаӄай:
Тумгиин ӈааккайӈын лыгэн лыӈкыгиӈкы.
Гук!
Эккэтэ ивнин:
Китъам мычейвыткугъэк!
Тымкылгын ӄэплюнин.
Эвын ярайӈын.
Ынкъам мычомкыӄай ӄэплюнин.
Эвын оргырэлчыӈын.
Гуӄ!
Пыӄаромкоом льунин, эвын ӄэплюнин нэмэ.
Эвын ӈалвыльычгын.
Энмэн ытльаӄаеты ӄытгъи.
Го!
Мынрагтымык.
Пыкиргъэт!
Ӈавматальыӄая ивнин:
Илкэ ӄырэсӄикви.
Илкэ рэсӄиквъи ӈэвысӄэт.
Ынкъам иквъи:
Ӄытлепги!
Лылепгъи.
Энмэн нилгыӄин ёрочгын, имыръэнут гэнитлитлин ёрочыко, кынылялгын, вэлёлгылгын, кылылеи'нничгын.
Энмэн кмиӈэтгъи.
Энмэн а'ляранторкын.
Ытлыгэты ӄыттъэт.
Энмэн Кууркыл гантолен.
Энмэн ӈавъанэты гивлин:
Гуӄ!
Мэлӈээкык тыльугъэн.
Ӈэвъэнэ ивнин:
Мэӈӄо лымӈэ ныетын ӈэвысӄэт?
Энмэн нивӄин:
Э'квырга тыльугъэн.
Ытльайӈын ӄончечгырга гантолен.
Рэсӄиквъэт.
Энмэн Кууркылин экык, йичьэмиттумгын ӈэвысӄэтин, нотайпы пыкиргъи.
Ытлыгэ ивнин:
Ынтуулпыр гэетлин.
Рэӄэ ӈотъым раӄамэтва?
Гуӄ!
- иквъи.
Китъам мычейвыткугъэк.
Ы'мто?
Ӄытлыги-ым ӄун ӄэйъыттъыӄэй, чигӄупӄыльын.
Гук!
Матальыйӈын иквъи:
Гы!
Вынэ ынтуулпыр ӄувигыткы гытъэвыльын.
Энмэн увиплыткугъэт.
Го!
Лёӈкамэтвата итгъи.
Нычирмыӈэтӄин.
Го!
Чекалвамвальын.
Энмэн китъам мычейвыткугъэк.
Нэмэ чавчываралӄаӈынвэты ӄытгъи.
Энмэн э'льэл льунин.
Ынӄэн пэрӄачгын.
Энмэн рырагтаннэн.
Гы!
Ӈотӄэн вай итъычьын.
Ӄынвэр ынтуулпыр анӈэнайпыгъэ, ӈынваӈэгъэ:
Мэгрыӈэвын ръэнутэт наратыӈонат?
Миӈкыри мыннунэт?
Нычирмыӈэтӄин.
Мури ынӈин вальа лёӈӄамэтвальыморэ.
Энмэн эквэтгъэт.
Гуӄ!
Эргатык-ым матальын ӄытгъи.
Пыкиргъи.
Ныялгытӄэнат, ярат-ым гэнчимэвлинэт.
Ынтуулпырэтэ ивнин:
Го!
Тытэӈэт, мытъялгытыркын.
Э'чгынрэвэн, э'чгынръэм етгъи?
Айвэнъяп эеткыльин.
Ынтуулпырэтэ ивнин:
А'мын-ым раӄыл, ӄаанмата ӄитги.
Ынкъам гивлин матальын:
Гуӄ!
Гымнан чинит-ым ӄэйвэлымӈэ.
Ӄаанмынэн-ым моолӄытыӈок.
Эчьыльын кывъильын ганмылен.
Ынтуулпырэтэ ивнин:
А'мын мынльэтэтгыр.
Иквъи:
Гымнан чинит.
Энмэн муулӄытгъэт.
Эчги амэчатгъэт, ымъылёӈэт гаӄамэтвален аймакык, гыпыткулин.
Энмэн киквъи ынкы ӄаанмыёк.
Чама лыгэн аймакык нъаляёӄэн ӄамэтвама.
Эккэтэ пэгчигнин, льунин:
Нырэӄигыт?
Гуӄ!
Нэналвавэгым.
Ӈэвэӄ нинэнмыркэвигым.
А'мын-ым моргынтагъак.
Эквэтгъи.
Ытльа ивнин:
А'мын-ым ытлён, ӈот ы'вэӄучитэ аймак эмъэльу гэтэйкылин.
Ытльата ивнин:
Гуӄ!
Энмэн оргынльататгъэ, энмэн пыкиргьи.
Го!
Етгъи?
Эвын гаткоӈӈолен-ым аймак.
Э'ми аймак?
Ынӄэн-ым.
Ээ!
- кмиӈэ нинивӄин.
Гуӄ!
Эквэтгъэт, пыкиргъэт.
Митэй!
Аалёмкыльэн.
Го!
Гаӄаанмэгым.
Аалёмкыльэн.
Акоргавкыльэгыт?
Энмэн ӈэвъэн валёмгъэ.
Раӄэты-ым мыкоргаквъак?
Го!
Ӄаанмыё-ым ӈот.
Ръаӄаанмы?
Кывъэлыӄаанмы.
Тыквъэк, эмъымйиквин рытчыгъэн, эмъыттъым.
Аны ӄун-ым, ӄынтогэ.
Лыгэн элгыпэраркын эчьэ.
Ӄытлыги ынин э'льэл нилгэтӄин аймакыткынык.
Тиквъэк, ынӄэн-ым эмъыттъымйиквин а'ляёйвыльын.
Энмэн эмгэргэ въигъи, амӈыркыля.
Пытльа въильын ӄьгглыги.
Энмэн ӈэвъэнэ рыленин, пэтывалӄаёлгык ёнэн, энмэн рагтыгъэ, энмэн лыгэн ярак пыкиргъэт, гантолен.
Чавчывагты гэквэтлин.
Лёлё чывинин тайылго, тыркыт вэлё, ылӄаргыт титину.
Ӄликэтгъи чавчывак.
Энмэн таёлгыт нэнаймэӄэнат.
Энмэн ӄутти ынкы чымчетэ, нинивӄинэт:
Титит рэмлеӈыткы.
Иӈӄун нэрэльуӈын.
Таёлгын-ым лёлё лыгэн.
Энмэн ӈэвъэн ынин пэляё нытэргатӄэн, риӄукэӄэе йъонэн.
Нырэӄигыт?
Ы'вэӄуч гэвъилин.
Вынэ, раӄыл.
Чавчывак, тиквъэк, гъэликэтлин.
Ивнин:
Ӄораӈы ӄытэйкыгын, ӄаат э'льэлин, оргоор э'льэлин ӄытэйкыгын.
Ынкъам ӄылӄытги, ӄикви ынӈот.
Митъэлыги рантогъа ӄончечгырга, акаӈыльыгырыӈкэн, эвыр нэриквытмиӈкыри ӄытгъи, ынкъам ӄикви:Кууркыл гэвъилин, ынӄэн-ым ӈэвъэн тыӈэвынъюсӄиквъэн, Кууркылин-ым ӈэвъэн.
Ынӄэн риквъэ: Гым тэквэтыркын».
Эквэттъи, рагтыгъэ, нэмэ риӄукэтэ льунин, иквъи:
О'равэтльалявыт ӄытэйкыгын, гэкырвитлин энмэн ынкъам гынык чотыткынтагнык ӄынатчьаквын гынык тымля.
Рэвулӄытвигъэ, ынӄэн ӄынатчьаквын ынкъам ынанъаёк игыткин гынин льоо, гынин ы'вэӄуч ынкъам ӄончечгырга гантолен льугъэн, ынӄэн рэетгъэ.
Энмэн вулӄытвик Кууркыл лиӈлиӈэ найъогъан, выйиръэле, энмэн ёргэпыӈогъэ, энмэн рантоӈыӈогъэ, аалёмкыльэн а'рэк.
Ӄынвэр ӈытогъэ, эквэтгьи, ӈавъанэты пыкиргъи, э'йӈэвыткугъи:
Митэй!
Аалёмкыльэн.
Митэй!
Вой!
Тэюгъэк.
Ээ!
Мэӈинтури ныйылӄэттури?
Миӈкыри ӈэвынъюльэ гайъойгым!
Риӄукэтэ гэнинъэйвылин.
Гуӄ!
Тыетгъэк, тэюгъэк.
Энмэн ӈэвъэн иквъи:
Тиквъэк-ым ӈан гынмыл тыльугыт.
Ӄончечгырга-ым ӈытогъэ.
Энмэн-ым эмгэргэ въигъи.
Ынӈатал-ым ӄысӄычеквъи, ӄонпы въигъи, гэгэргывъилин, лыгэн гавнытколен.
Ытръэч.
Энмэн лымыльын ӄлявыл ӈавъанэты иквъи:
Ӄутынэ иръын нытэйкынин, ӄутынэ ӄонагтэ, нытэвнилгыӄинэт.
Энмэн ныплыткуӄинэт, ӈытогъат кынмал.
Нэргыпйъэлгатӄэн.
Энмэн ӄынур кытгынтатгъэ, ӈэвъэнэ ныгитэӄин, пирӄыгъи, авынгэтагты пылгытратгъэ ӄун-ым.
Энмэн нэлӄырирысӄиквъэн, уйӈэ люнльутэ нынтыӄин.
Энмэн рэсӄиквъэт, эквэтгъи айгыпы, кэльэгинив льунинэт, ӄол-ым ыныӄӄач пыкиргъи а'нэлёк.
Энмэн люур нананаӄагчыӈын тиӈунин, э'квырга вай о'равэтльан ӈан, тиӈунин ӄун-ым, нытэргатӄэн:
Аӈа, аӈа, аӈа.
Энмэн тагъенчагъэ ӄлявыл.
Кальайӈын иквъи:
Како!
Рэмкыльын!
Ии!
А'мын-ым, мынрагтымык.
Ӄыянотгэ, - кэльэтэ ивнин.
Миӈкыри мыянотгъак, гэвэты.
Авынральыт гаанота.
Гы!
Таам.
А'мын.
Яготгъэ.
Пыкиргъэт.
Ӄырэсӄикви!
Моргынан морыграк ӈэвъэнти гивэ.
Айколят ӄытаӈынрыратыркынэткы, рэмкыльын ӈот.
И, таам ныръэӄин-ым.
Рэсӄиквъи кальайӈын.
Гуӄ!
Ынӄэн ӈоты тынатвыркын.
Гык!
Энмэн пэкулти ӄынирвэвыркыниткы.
Энмэн ӈоонрэ, ратагнэты гакытгынтатлен ынӄэн илгиръыльыӄэй.
Ӈытогъэ-ым кальайӈын, эвын уйӈэ ӈоонкы гапылгытратлен.
Энмэн ӈавъанэты маравчетыӈӈогъэ кальайӈын:
Гук!
Унмыӈан-ым эвын, гынник мытынлеӈэтгъэн, митъэгынник!
Энмэн нэмэ эквэтгъи.
Нымным нэмэ льунин, ынӈатал-ым лыгъоравэтльан.
Ӄлявыл-ым гантолен.
Ыныкӄач нытвэтчаӄэн, ванэван ныльуркынин.
Ынкъам э'чесӄивыльын иквъи:
Йъилгын-ым кувлитльэтыркын.
Ынкъам рэмкыльын иквъи:
А'мын-ым йъарат.
Га, како!
Рэмкыльын.
Ии.
Ӄэйвэ, лыгъоравэтльайгыт?
Ии.
Йыӄӄай-ым ӄун-ым тури ӄырымэнаторэ, кэльэтури?
Вынэ, ӄырымэнаморэ.
Гук!
Мынрэсӄивмык.
Э'квыргъам ытлён энаральо мытылгыркын кэлы ӄэйвэ.
Эвыр ӈан нарагтыӈӈогыт.
Энмэн рылгъат.
Эчги ӄамэтваӈӈогъат, люур кальаӈавысӄатчыӈын рэсӄиквъи.
Э!
Тыгтыгыт, ӄэнаматагэ.
Энмэн ӈытогъэ.
Рырагтаннэн.
Энмэн эвын яратытлык кэйӈын, ӄол умӄы гэквутлинэт.
Эчги расӄэвыӈӈогъат, чит нэпириркын ынӄэн ӄлявылӄай.
Кальаӈавысӄатчыӈа ивнинэт:
Га, га, га.
Этын, этын.
гатгапыркынэн, пытльа рэтылягъэ.
Энмэн ныйӄыӄин гэгынтэвлин.
Ӈэвысӄэт ивнин:
Ги, трэтылягьак.
Раӄынпыӈавӄагчыӈына ӄымэк энанмыгъэ?
Энмэн эвыӈӈогъэ ӈэвысӄэт:
Га, га, га!
Нэмэ, нэмэ, нэмэ рэӄыркын?
Эвын ӈотӄэн ы'вэӄучу тылгыркын.
Йылӄэтгъэт нэмэ.
Энмэн-ым кальаӈавысӄатчыӈын гэйылӄыручевлин энмэн ӄлявылӄая ратчьавнэн, пууръу кэльэӈэвысӄэтин кэркэр иниргиӈу лыгнин, пууръу ӄлявынӄаен иръын кэльэӈэвысӄэтык иниргиӈу йыпаннэн.
Энмэн гэйыл'этлин, гапытльайылӄатлен ӄлявылӄай валярынра.
Нэмэ у'рэквъи ынпыӈэвӄэй кынмайпы, люур ӈааккайӈын гиину лыгнин, йылӄыльын-ым кыплынэн, левыт энмэн чывиркынин.
Ӄлявылӄая ынпыӈэвӄэй валята пууръу гаркыплылен, эвын гэлевтылвилин.
Ынкъам аны кэргыпгъэ, лыгэн ынӄэн левытти ӈытогты рынрынинэт.
Ынкъам омӄагты ринтынинэт, нэпиричитгъэн.
Ынкаткыната ӈытогъэ.
Гынмылкэнэты авынральэты ӄытгъи.
Гуӄ!
А'мын лыгэн етгьи?
Гык!
Ии.
Ынкъам ынпыначгыйӈын нъэйӈэӄин:
Го, го, го.
Эмэлгулеӄ рэмкын раляйвыӈӈогъа.
Энмэн эквэтгъи, тылянвык пэлӄывъигъи.
Ытръэч.
Энмэн ӄол ярачгын, ӈэвысӄэт-ым ӄол о'равэтльаӈавысӄат ы'вэӄучитэ э'нӄу гэтчылин, энмэн гэӄупӄэтлин, элвэтиӈэтэ гэнъэтлин эмӄупӄэтэ.
Энмэн гытъэ.
Ӄынвэр-ым ярачгын льунин, рэсӄиквъи, чычепгъи, эвыр тэйкэвиръын гаймэвылен, эвыр ыпалга ӄэмэӈы гэйыръэтлин, ныӄамэтваӄэн-ым энмэн, лыгэн ныплыткуӄин, ныгынтэвӄин нотагты.
Ӄлявыл пыкиргъи чейвыткульын.
Йъилгын-ым ӄун-ым ръэнут.
Гуӄ!
Чекалвам вальын, ръэнут лейвыркын ӄамэтвальатыркын, уӄӄэмйыръиир тэлпыркын.
Нэмэ эргатык эквэтгъи.
Элвэльин лыгэн плекыт нэнайпыӄэнат, наӄам эвытрыкыльин ӈэвъэн.
Нэмэ ӄытгъи, эвыр ынӄэн ӈэвысӄэт пыкиргъи, ыпалгын нэмэ льунин.
Ӄамэтвальатгъэ, ӄынвэр гынкэквъи.
Ӄлявыл-ым нэмэ рагтыгъэ.
Гуӄ!
Унмыӈан-ым.
Чекалвам вальын.
Ръэнут ытлён ӄамэтвальатыркын?
Китъам эвыр эргатык эчейвыткукэ митгъэк.
Нэмэ амгынотъылё нъэлгъи.
Люур нэмэ ӈоты етгъи, рэсӄиквъи-ым нэмэ, такэчгэты ӄытгъи.
Нэмэ эчги чит ӄамэтваркын, люур пиринин.
Акакака!
Илюкэ, алва!
- ныкамаграӄэн.
Ги!
Эвӈан гынан.
Вынэ, алва, ӄинэтрилги!
Вынэ, илюкэ.
Ӄырым мынрэӄэквыр, мымӈылёгыр.
Гык!
Иа'м нылейвыткуйгыр?
Ӄэйвэ гэтынвэгыр?
Уйӈэ.
Э'мъим?
Ы'вэӄучитэ э'нӄу гинэтчылин, гэнанчаатвавлен, гинэнӄупӄэвлин.
Ынкъам ванэван ӈутку ярачыко рэӄын ӄинэльуркын?
Ванэван.
Гуӄ!
А'мын-ым мыматагыт.
Матанэн.
Нэмэ чейвыткугъи.
Вулӄытвик-ым пыкиргъи.
Иквъи ынӈот ӈавъанэты:
Ынӈэ антока ралкочыкойпы.
Мынрэсӄивмык, лыгэн чоттагнэты плекыт ӄынинтыгынэт.
Энмэн ринтынинэт.
Энмэн люур вай ӄэмэӈы, эмӄэмэӈы рэсӄиквъи, эвын эръэтэ гэйыръэтлин.
Ӄамэтвагъат, нэмэ лыгэн нэнвыгъэн ӄэмэӈы, эргатык-ым кыеквъэт.
Эвын ӄэмэӈы гитэнин ӈэвысӄэтэ, гэнумкэвлин.
Нэмэ чейвыткугъи, гылвулин.
Гык!
Эргатык-ым мынинэтчымык.
Тайӈыквыт ынӈэ гынан эннэкэ ӄынтыгынэт.
Эвын наёпатгъан энатчыё ылвылю, эвын тайӈыквыт гэнъэтлинэт.
Гуӄ!
Йылӄэтгъэт.
Эргатык-ым кыеквъэт.
Нэмэ чейвыткуркын.
Рэӄъэм а'мын ивнин:
Ӈоонӄэн чеӈыл ынӈэ энвэнтэткэ ӄынтыркын.
Ынӈэ пэгчиӈу элгыкэ.
Алымы ӄывалёмыркын-ым вэты.
Гык!
Энмэн чейвыткугъи, чеӈыл рывеэнтэтчивнин.
Эвын ынкы ӈэвысӄэт нэнанватӄэн, энмэн льулӄыл чыӈата вальын, ӄачакэн льоӄач нувӄин, ӄол-ым нычелгыӄэн льоӄач.
Энмэн ӈэвысӄэт йыкырга пуӄэннин: Пр.
Энмэн гитэнин, эвыр ӈан вай въигъи, пэӄэтатгъэ.
Энмэн чеӈыл рыныманнэн, миӈкыри найылгавӄэн, ӄэлёӄ-ым.
Пыкиргъи-ым ы'вэӄуч.
Рэсӄиквъэт.
Ванэван нытвынэн, энмэч-ым райылгавнэн.
Плекыт ринтынинэт чоттагнэты, энмэн а'тчак лываквъат ӄамагты.
Гуӄ!
Ы'вэӄучу'рэквъи:
Гуӄ!
Како.
Тытэӈэт вэрин!
Ынраӄ э'ми?
Ӄэйвэ этлы чеӈыл инэнвэнтэткыльигыт?
Этлы.
Наӄам-ым э'ми?
Вынэ, ӄывалёмыркын, ӄытвыгын.
Ӄынвэр тывнэн:
Эмытъэт-ым тыгитэгъэн.
Инэгитэкыльин, этлы.
Йыкырга тыпуӄэтгъэк, люур ӄаплетатгъэ.
Гуӄ!
Чекалвам вальэгыт.
Иа'м аеролкыльэгыт?
А'тав-ым эвын ы'вэӄучитэ э'нӄу гэтчигыт.
Ярар рай ӄинэйылги.
Энмэн рывыргыргэвнин.
Энмэн эюгъи.
Ынкъам люур гагтанӈэнайпылен.
Ӄэмэӈы гэнъилысӄычетлин.
Эргатык-ым кыеквъэт, рылеркынин.
Ивнин:
А'тав-ым ы'вэӄучитэ э'нӄу гэтчигыт.
Опопы гарайгыт, мынлегыт.
Ытлыгэты рыленин, рыпкирэннин, матальын ивнин:
Гуӄ!
А'мын-ым гымнан итык гынритык тылваквъан.
О'равэтльэты ръалекавыӈӈонен, нъэнӄэтӄин.
Люур ивнин:
Рэӄык-ым ӄъэликэтги, кэльэк-ым ӄъэликэт.
Ӄолетъылё нутэгчик ӄлявыля йъонен.
Ивнин:
Тагам, мынрагтымык.
Тъэнӄэтыркын.
Ытлыгэ гымыкагты нэнъэликэквыт.
Рырагтаннэн.
Энмэн выквылгын яраӈы, энмэн кымъылгын, кымъэ нытэйӈэтӄин ынӄэн о'равэтльан.
Ӈэвъэн ныйигычгэтӄин.
Иа'м аӄамэтвака варкын?
Мури этлы ынӈин вальа аӄамэтвакыльыморэ.
Рэӄъэм ныӄамэтваторэ?
Тэкичгэ.
Ээ, таам!
Мытакэчгынтагъак.
Пипиӄылгын нэнанмыӄэн.
Рэӄыркын аӄамэтвака?
Мури этлы ынӈин вальа аӄамэтвакыльыморэ.
Рэӄъэм ныӄамэтваторэ?
Мэмыля.
Э, таам!
Мынагтатгъан.
Аӈӄакымъылгын рэннин.
Рэӄыркын аӄамэтвака?
Миӈкыри кымъылгын мынугъэн?
Егычгыгыргын!
Рэӄъэм нытэйӈэттури?
Ылвэтъуле нытэйӈэнмури.
Йильэйил рэннин.
Рэӄыркын аӄамэтвака?
Этлы мури ынӈин вальа аӄамэтвакыльыморэ.
Миӈкыри ныельаткэӄэн.
Рэӄъэм нытэйӈэттури?
Ӄопалга.
Э, таам, мыгтыгъан.
Аӈӄакэн нэкайӈын рэннин, номычьылгыйӈын.
Ынӈатал ынӄэн рунин.
Э!
Ръэнут тэгъеӈу лыӈыркын?
Нутэсӄыкин мыймыглыӈын.
Э, таам!
Мыгтыгъан.
Ынраӄ гытокалеӄай рэннин.
Этлы мури ынӈин вальа аӄамэтвакыльыморэ.
Егычгыгыргын!
Миӈкыри мыннугъэн?
Э, таам!
Элвэльин мынагтатгъан.
Пэтле кмиӈэтгъи.
О'равэтльэн аймакыйӈын рэннин.
Ӄытлыги ечьамэттомгычгын.
Энмэн эргатык ратагнык нытэргатӄэн.
Энмэн риӄукэтэ йъонэн.
Ӈавыл, нырэӄигыт?
Э'тки, кэльэтэ гэнаматален.
Ытлыгэ кальагты гинэйытлин.
Э!
Ниркыӈут ӄытэйкыгын.
Кэлиегыт ӄытэйкыгынэт.
Ынкъам мэӈӄо рэпкиргъэ, нотайпы рэпкиргъэ, ынӈэ мынгэпы эйылкэ.
Ринтэ ӄынтыгынэт.
Ынан эвыр рэнчичьэнӈынинэт.
(Ынкъам кургычьыӈилгын.
)
Ынкъам кургыӈилгын рэтэгрэтгъэ.
Ӄэглынангэт нотайпы пыкиргъи.
Иа'м нытэргатторэ?
А'тав мурыгнутэкинэт галгат тэрго нинэлгигым.
Вай ӄыплягтыгэ!
Эйминнинэт.
Энмэн эвын гэкэлигитэлинэт плекыт, ӈэвъэнэ рывэтгаваннэн, энмэн лён 'валёмыльын.
Энмэн ӈытогъэ.
Люур кургыӈилгын ынкъам илгиӄэтыльын льунин.
Энмэн гэтиӈулин.
Гэвэлеркылелин ы'вэӄуч.
Кургыӄэйык гэныпкирэтлин.
Люур вай пыкиргъи.
Гуӄ!
Ӈэвъэн э'ми?
Ръэӈэвъэн?
Гынан-ым нэмэ левлеву инэлгыгъи.
Э!
Ӈанӄэн ӈан Гыргоррамкэты гагалялен.
Энмэн аны гэттэтлин.
Гыргоррамкэты пыкиргъи.
Ынӄэн ӈэвысӄэт илюкыльэӈэрык гэпкитлин.
Гуӄ!
Вэлеркылельэ энайъогъэ.
Го!
Лымӈэ рэӄыльигыт?
Ытлыгэ гинэйытлин кальагты.
Го!
Вынэ, ӈутку ӄытвагэ.
Мынатчыӈатгыр.
Энмэн кымчочьыйӈын эвлетэлы вальын, ӄынур ӄуйвилӄын, ынкэчыку ёнэн.
Люур вай ы'вэӄуч пэӈъивэтыльын пыкиргъи.
Гуӄ!
Ӈэвъэн э'ми?
Амгынонканота ивнин:
Ӈутку варкын.
Гынанчинит ӄыгтогын!
А'мын ӄинэйылги.
Ӄырым мыйылгыт.
Гынанчинит ӄыгтогын.
Миӈкъым варкын?
Ӄымчучьычыку вай гэрэсӄивлин.
Энмэн нивлыӄин.
Энмэн аны гэттэтвиритлин.
Эчги эмгынун нынъэлӄин, ныралеӄэн, ӄынвэр вэгыт мынгыкэн гамотлытъыӈӈоленат.
Гук!
Ӄинэйылги-ым ӈэвъэн.
Ӄырым мыйылгыт, вынэ.
Э'ткиӈ гымыкагты ӄэмэт нытэӈӄинэт ныйылигым.
Ӄытлыги таароӈвагыргын.
Э'тки ытлыгыт тэӈӄэмэльыт.
Ынан уйвэл мыйылгыт.
А'мын-ым раӄылӄыл!
Йъэлыги яраӈы гымнин ӄыматагын выквэн.
А'мын-ым раӄылӄыл!
Ымы ӈотӄэн гымнин яраӈы нэмыӄэй ёа' а'ӄарасӄэвыӈ вальын.
А'мын-ым гымнин нэмыӄэй яраӈы нытэӈӄин.
Гымык ёо'-ым амэвыча нытаӄэн.
Гэмгэникин ӄэмэӈы ныпкирӄин наӄам.
Нэмыӄэй гым гынык майыӈкы вальэгым.
Гуӄ!
А'мын-ым ӄинэйылги ӈэвъэн.
Йъэлыги гыннэквагыргын мыйылгыр.
Амгынонканота нинивӄин:
Нэмыӄэй гым гыннэквагыргэгым.
Ивтыррэмкын нэналпынрэгым.
Таӈӄамаянвэты ӄэпэр нинэйылигым.
А'ӄакамаянвэты рэӄокалгын нинэйылигым, элгар, ы'ттъыйӈоӄамаянвэты.
Айӈокэӄамаянвэты ылвылю нинэйылигым.
Вынэ, ӄэйвъэм ӄинэйылги ӈэвъэн.
Йъэлыги о'равэтльэты чамэтаткоэвъян мыйылгыр.
А'мын-ым иа'м-ым гымнан о'равэтльан мыранмыӈгъан?
Энмэн гымнин танъягтачӈыё.
Вынэ, ӄэйвэ ӄинэйылги ӈэвъэн.
Вынэ, ӄырым мыйылгыт.
А'тавлыгэн рэӄыркын.
Гымнан ымы гынник нэмэ   эналвавкыльэгым.
Гэлеквыргэгыт.
Иа'м гэмгэгынник ӄынмыгын?
Раӄыӈӈогъэ?
Ченлечыку траёгыт.
Мэркычгыргэгыт!
Гэмгэгынник гыннику ӄыйъогын.
Гымнан ивтыррэмкын ымгэтата нинэнтигым.
Кэльэтэ рынэкавъё нинэтэнъегтэчӈигым.
Ӄэйвэ ӄинэйылги ӈэвъэн.
Йъэлыги гымнан атчычета лейвыкин мыйылгыр.
Вынэ, раӄылӄыл!
Атчычета ӄылейвыги.
Гымнан тэӈлыги нинэлгигым тури.
Ымы ӈойӈойлыйӈын этлы ӈутку эпкиркыльин гымык.
Йъэлыги эйъутэн мыйылгыт.
Этлы.
Гымык лыгэн аӈъачгыргэгыт.
У'риӈан гынин рытомгавъё эйъутэн.
Эвӈан гынан гинэнмутлыгрэльэвигыт.
Вынэ, ӄэйвэ ӄинэйылги ӈэвъэн.
Вынэ ӄырым.
Нэмыӄэй гымнан тульэтэ нинэнтигым о'равэтльат.
Ынӄэн гынан тульэтэ нинэнтигыт.
Чемэт гымык энатват эпкиркэ нытваӄэн.
Лыгэн гымык аӈъачгыргэгыт.
Эвытлым тэнанъяаэвъян мыйылгыт.
Гымнан-ым вай рэӄу траяаӈын.
Ынӈатал-ым ипэ гынан имыръэнут эмгынриитэ нинэнтигыт.
Ынӈатал-ым лыги тылгыгыр.
Лыгэн тумыг тавэмэнӈыгыргэгыр, гынёгыргэгыр.
Вынэ, ӄинэйылги ӈэвъэн.
Вынэ ӄырым мыйылгыр.
Гынанчинит ӄыгтогын.
Йъэлыги ръавэвъян мыйылгыр.
Ӄырымэнайгым гынниӈӈыттыльылӄылигым.
Гымнан-ым нинэнтэйӈэтэвигым ръэв.
Вынэ ӄинэйылгъим ӈэвъэн.
Ынан ниркыӈут мыйылгыр, ынан эйъутэн мыйылгыр.
А'мын-ым гымнан итык ынӄэн тэгъен 'у люӈылгыльын.
Лыгэн тумык коргыгыргэгыт.
Гым гивэ ынӈот:
Гу!
Тытэӈэт ӈот, ръавагырга ынӈин рытыркынин?
Эвӈан гынан.
Вынэ ӄинэйылги ӈэвъэн.
Ӄынвэр ӈэвъэн ивнин Тэнантомгыӈына:
Чеӈыл ӄынвэнтэтгын.
Ивнин:
Ынанкэн-ым, йыӄӄэй о'равэтльатагэнӈатычгатыльэгыт?
Мэӈӄо рэӄу ивыльэтыркын?
Аныӄун, ипэӄун-ым вай вагыргэгым.
Аныӄун-ым китъам мынъёгыт.
Энмэн ёнэн.
Энмэн вай э'э'чгын нымӈытэтгъи, высӄумчыкуръугъи, уйӈэ аӄэрыка нъэлгъи.
Нэнамӈылёӄэн:
Ы'мто, панэна рараӄычгатыркын?
Энмэн мэрынрэ гавэтгавыӈӈолен:
Вынэ вай энмэн энанмыркын.
Ы'мто, ӈэвэӄ тивыркынигыт.
Гымнан ивтыррэмкын ымгынрэта нинэнтигым.
Ы'мто, панэна рараӄычгатыркын?
Гук!
Вынэ энмэн ӄуймэк тъаляёркын.
Илюкыльэӈэрэ ӈэвъэн гивлин:
Киткит ӄынвэнтэтгын.
Рывэнтэннин.
Энмэн вай йъытвигъи чымӄык.
Ы'мто, панэна рараӄычгатгъа?
Вынэ ӈэвъэн ӄинэйылги.
Нэмэ ӈэвъэн ивнин:
Ӄынныматгын чеӈыл.
Энмэн ы'лыгтыйгычгын пыкиргъи.
Рыпэт-ым вай э'э'чгын гъылыгтыйгыръолен.
Эвын нэнамӈылёӄэн:
Ы'мто, панэна ӄраӄо ринэлгыгъэ?
Гуӄ!
Ӄырым игыт.
Э'тки тыӄэвъяӈӈогъак.
Энмэн гавэвральыӈӈолен.
Ы'мто, миӈкэмил игыт?
Йъарат-ым энанмыркын.
Нэмэ ӈэвъэн ивнин:
Чеӈыл киткит ӄынвэнтэтгын.
Нэмэ уйӈэ кытыйгын нъэлгъи.
Мэлетгъи.
Ы'мто, панэна ӄраӄо ринэлгыгъэ?
Ӈэвэӄ тивыркынигыт:Гымнан ивтыррэмкын ымгынрэта нинэнтигым.
Тэӈыльигыт ынӄэн.
Гуӄ!
А'мын-ым пурэлю ӄинэлгыги, ӄэнагтогэ.
Вынэ ӄырым мыгтогыт.
Ӄэйӈун ратармачьыӈыӈӈогъа лымӈэ о'равэррамкэты.
Гуӄ!
- ӄырым игыт.
Энмэч выёльо ӄинэлгыркын.
Вынэ, ӄэйвэ панэна ӈэвъэн рагнатыркын?
Гуӄ!
Тынаагъак.
Гуӄ!
Транкаӈкалявыӈон 'ын, ралымӈэна?
Вынэ, ӄырым.
Ӈэвъэн ивнин:
Ӄынвэнтэтгын.
Рывэнтэннин.
Ы'мто, панэна ӈавъанэты тэгъеӈыркын?
Вынэ, гапаайгым.
Энмэч гыпильу ӄинэлгыркын.
Йытонэн.
Энмэн нуӈэлривлетгъэн, гэмгэрэӄыльын.
Нэмэ э'чуулгын рынэйвэ ныттыннэӄин.
Гуӄ!
Ӈэвысӄэт-ым йытонэн.
Энмэн ы'вэӄучитэ льунин, кэльэтэ:
Гук, ивкэ мынпонторкынэгыт.
Илюкыльэӈэрэ пынлёнэн:
Рэӄын нивӄин:
А'тав-ым нинивигым ымӈот.
Ытлыгэты ӄылӄытти.
Эвыр панэна рэтэгъеӈыркын?
Вынэ, этлы.
А'тав нинивигым ынӈот:
Ытлыгэты ӄылӄытги.
Нъыръыӄин.
Энмэн кагыргайпын рывэнтэннин, эвыр вай ӈотӄэн ӈаргынэн, гэмгэнутэкин-ым нымным, ыяакэн-ым вай, эмчымчеӄэй ынкы ӄалетлы.
Энмэн киткит нывытрэтӄинэт о'равэтльат.
Нэмэ ивнин:
Тагам, ӄынныматгын.
Элвэльин ӄынвэнтэтгын.
Нэмэ рывэнтэннин.
Эвын-ым ытлыгыт-ым чымчеӄэй, ӄынур-ым вай ынӈин.
Энмэн ныгатгаткоӄэн.
Ивнин:
Ӈаан-ым ӈан ытлыгын гынин.
Нэмэ иквъи:
Тагам, ӄыннымат!
Энмэн ивнин ӈэвысӄэт:
Э'лерэгъи?
Чеӈыл ӄынвэнтэтгын айвалыӈӄаткэн.
Энмэн мэмыл.
Нэмэ ивнин:
Ӄынныматгын.
Ынраӄ ынкы чымчельин.
Унъэл.
Нэмэ:
Ӄыннымат.
Нивӄин:
Ынӄэнат ытлён вай тымӈалголяӄ а'ӄаӄамаянвэты нинэйылигым.
Нэмэ ӄол рывэнтэннин.
Пурэӄ.
Ынӄэнат ытлён-ым ы'ттъыйӈоӄамаянвэты нинэйылигым.
Нэмэ ӄол рывэнтэннин.
Ынраӄ рыркы.
Ынӄэнат ытлён таароӈъянвэты нинэйылигым.
Ӄол-ым нэмэ рывэнтэннин, эвын ельаргын.
Ынӄэнат ытлён амтаӈкытгэмӄамаянвэты нинэйылигым.
Нэмэ ӄол рывэнтэннин.
Ынраӄ-ым тынуп.
Ынӄэнат-ым ытлён тоттайкыӄамаянвэты нинэйылигым.
Ӄол нэмэ рывэнтэннин.
уӄ!
Ӄупыкэрэтльун.
Ӄол-ым нэмэ рывэнтэннин, амравыльэӈа гэйыръэтлин.
Ынӄэнат тымӈалголяӄ нинэйылигым.
Нэмэ ӄол рывэнтэннин.
Ынраӄ милютэтэ гэйыръэтлин.
Ынӄэн гытъыльэты нинэйылигым.
Нэмэ ӄол-ым рывэнтэннин.
Ынраӄ ылвылю.
Ынраӄ-ым ӈъочьэты тымӈалголяӄ нинэйылигым.
Нэмэ ӄол рывэнтэннин.
Ынраӄ и'ны.
Ынӄэн ралымгыргыӈыльэты нинэйылигым ынкъам айгысӄантакэн.
Энмэн ӄол рывэнтэннин.
Ярагэнэв льунинэт.
Ӈанӄэн ытлён гынин нутэнут.
Наӄам-ым чавчывытлыгын.
Ымы ынӄэн ӈэлвыл нэльугъэн.
Иквъи ынӈот:
Ӈаанӄэн элгар ы'сӄэӄу тэгъеӈу тылгыркын.
Ынӄэн гымнин тэгъеӈу лынъё.
Миӈкыри гымык уйӈэ ынӈот вальын.
Эвыр тыркыльын ыплылыӄано, ынкъам ӄол гыткаӄачавкалельын.
Гык!
Э'лерэгъи, ӄырагтыгэ.
Энмэн-ым ӈан эчги вулӄытвигъи, рыкэӈкэленнин.
Ӄолентальа нэльугъэн ӈэвысӄэт, энмэн-ым рэсӄиквъи.
Ръэӈэвысӄэт ӈотӄэн?
Энмэн ытлыгыӄэй ӈытогъэ.
Гу!
Мэӈӄокэн, миӈкэкинэйгыт?
Чит-ым ӈуткэкинэйгым.
Гуӄ!
Ръэӈэвысӄэтигыр?
Тиквъэк-ым ӈан кальагты гинэнъэликэвигыт.
Гуӄ!
Элымӈэ ӄэйвэ гыт?
Вынэ, гым.
Мэӈӄ-ом етгъи?
Вагыргэпы тыетгъэк.
Маӈэнвагыргэпы?
Элёкыльаӈаргыпы.
Энмэн ы'сӄэӄу нъыйылгъэн эвыр гыткаӄачавкалельын.
Нанмынат, нинэнинтыткуӄинэт.
Ытлыгыӄэй въигъи.
Ӈээккэтэ рыленин.
Эчги пэлӄынтэтыркын ярагты, гапэӄэтатлен.
Въигъи.
Плеги.
Тэленъеп э'митлён энмэн нъэӄэльыльэтӄин рэмкын.
Йичьэмрэт, ыннэнчьэн чакыгэт, гамлытвэлен ӈэвысӄэт.
Танӈа гайъоленат.
Этъым ӈыроргарэ.
Энмэн ваӈӄытэн пойгын ӈэвысӄэтин.
Энмэн ӈыръатанӈыт нымлыӄэнат гапойгыльатленат.
Ӄол ӈыранляӈо гэӄэмэйвылин ӈэвысӄэт.
Ынӄэн йичьэмиттумгыт амтыма нынтыӄинэт танӈа.
Чама ӄутти ганмыленат танӈыт пууръу.
Ынӄэн-ым ӈэвысӄэт гамлыгэтален.
Ӄутиинэ танӈа гивлин:
Чамъам, ӈэвысӄэтигыт.
Опопы мынпааквыт.
Ынкъам ӈэвысӄэт гивлин:
Мэчынкы.
Танӈа нинивӄин:
Чамъам, тэӈыльигыт.
Ынкъам гивлин:
Эвыр лымӈэ ӄинэнникэвыркын, ӄэнатааӈыркын.
Энмэн кыттэлти рычымӄэвнинэт, ынкъам гынонывэггыпы рыкылвэннин, ынкъам почьакагыргыт нэмэ.
Нычивмыӄин пойгын.
Гык!
Танӈа ивнин:
А'тав ӄун-ым, ынӄэн ӈэвысӄэтигыт.
Йъарат-ым аны, ӄэнагаймаӈгэтаркын.
Энмэн-ым ӈэвысӄэт волвакы гэлилин, ваӈӄытэн лыгэн пойгын.
Энмэн-ым ымъылёӈэтчыӈын, энмэн-ым тиркытир ӈанӄэн, ы'лёӈэтчыӈын.
Эчги тэркамэчатгъэ, энмэн аны танӈытан гэтэлгэллин, энмэн-ым елычгын гивлетлин, энмэн ынангъо гэручевлин.
Наӄам лымӈэ гавакъолен нутэсӄык.
Ӈэвысӄэтэ ивнин:
Ӄырым мынмыгыт гымнан.
Ӈэвысӄэтигым.
Тыӈирэтыркын.
Гык!
Танӈа гивлин:
Го!
Како!
Э'ӈкалетанӈыӈава наӄам лымӈэ инэнникэквъи.
Нымлеӄэн-ым танӈычгын, вэты амӄынъычо ныкэтгуӄин о'равэтльан.
Ынӄэн-ым гивлин нэмэ:
Гык!
Како!
Раӄъэӈкалетанӈыӈав тыльугъэн, а'мын-ым ӈот.
Тыӈыркылятыркын рагтык.
А'мын-ым ӄинэнникэкви.
Ӄырым мырагтыгъак.
Э'тки мылыльын танӈынаӄу.
Нымкыӄин тынумкэквъэн наӄам.
Ӄырым мырагтыгъак.
Эвын ӈэвысӄэтэ нинивӄин:
Ӄырым гымнан мынмыгыт.
Ӈэвысӄэтигым.
Нинивӄин ӄлявыля:
Ӄэйвэ лымӈэ энанмыка ринэнтыгъэ, гымнан чинит ыник трэнникэвӈын.
Како!
Танӈынаӄут пароч у'рэтыльыт.
Э'ӈкалетанӈыӈав, люур ӈот.
Ӄэнанмыгэ, вынэ!
Аӈыркылка-ым трарагтыгъа!
Ӄырым.
Ӄэйвэ лымӈэ ярак трарагтыгъа, ӄырым ытлыгэ ринэнъегтэлетгъэ.
Риниквъэ ынӈот:
Ы'мто!
Гэйичьэмиттумгигыр?
Ии!
Ыннэнчьэн варкын.
Пойгын ӈотӄэн ечьамэттомгэты ӄыйылгын.
Ӄырым мыйылгъэн.
Ивну нэрэлгыгым.
Ривӈыт ынӈот:
Миӈкэкин пойгын льугьэн ӈавысӄанмачы.
Ӄэйвэ ӄырым эвын мырагтыгъак.
Мыргэв нэмэ ӄынльэтэтгын.
Янот-ым мытааӄогъак.
Авалёмкыльэн рывэтгаватык, нырэвъиӈӄин вэты.
Тааӄогъэ.
Энмэн лыгэн койӈын тыгинрынин, тынпыӈӈонэн, рывытрынтэвнин.
Пааӄата эвыр, парытлыӈа, эвын ымычьытырга, чеггыргол нытваӄэн.
Армачьычгын.
Тэлпыгъи, въигъи.
Энмэн эӈэӈыльыт ӈирэӄ, энмэн ӄол Тэӈӄуӄуӈы, ӄол-ым Рыгъывалы.
Энмэн рагэнэвычгын.
Энмэн рэккэӈэ гантымлятлен, равэвынво гэлгылин.
Энмэн рэккэӈин нывэтратычгын.
Гуӄ!
Айвэчгэты нытэнӈыткуӄин рэмкын, о'равэтльат, лыгъоравэтльат.
Йъарат ынӄэнат ӈирэӄ лыгэӈэӈыльыт, Рыгъывалы-ым йъарат.
Авынвэтгавэты ныкитэ Рыгъывалы гапалёмтэля, тэнӈыткульын ынкъам рэмкын.
Ивнин:
Эӄуликэ ӄынъэлгытык.
Вилют алваӈ вагъат.
Китъам мыёпат.
Ӈытогъэ.
Энмэн эвын льунинэт.
Нытараӈӄэнат-ым а'мын.
Чымчеӄэй йъарат.
Энмэн Тэӈӄуӄуӈынэ ӄытгъи.
Нытэнӈыткуӄин Тэӈӄуӄуӈин рэмкын.
Гык!
Э'йӈэвнин Рыгъывалына:
Тэӈӄуӄуӈэй!
Вуй!
Гык!
Ӄэйвэ лыги лыӈыркынэт?
Ръэнутэт?
Гык!
Равэвынво нэлгымык.
Ӈытогъэ.
Рыгъывалына ивнин:
Китьам мынйъонат.
Найъонат.
Иръыт-ым найпынат, эӈэӈиръыт.
Гоӄ!
Эвын ынпыначгын нарычгытваӄэн оргыткынык, кальанпыначгыйӈын.
Нытвэтчаӄэнат рыягнавкы кэльэк.
Ванэван ы'нльуркынэт кэльэтэ.
Гук!
Энмэн ынпыначгын нывэтгавӄэн:
Гук!
Ӄыӄиврильэтыркынитык тароӈык.
Мынтаӄъаймэтысӄэв ӈунрилыӈ.
Гук!
Энмэн плыткугъэт, панэнъам ынӄэнат ныпалёмтэлӄэнат.
Гык!
Энмэн ынпыначгын эвыӈӈогъэ:
Гык!
А'мын-ым а'ачекыт э'ми?
Китъам ӄоро йыткомкыквын.
Ӄытлыги вай  о'равэтльалявтычгын.
Гык!
Йыткомкатыӈӈогъэ.
Рыягнавкы ныгитэӄинэт эӈэӈыльэ.
Гук!
Энмэн таӄъайпы мынтамык.
Нытаӄъаймэтысӄэквъан рэмкын.
Энмэн гэрэнилюльэнӈылин кэӈунэӈэтэ, нулвэвӄин лявтычгын, ванэван нилюльэтгъэн.
Гык!
Чекалвам вальын!
Ынанкэн-ым!
Йыткомкыквын иа'м ӈот илюльыкэ варкын?
Чекалвам вальыморэ!
Таӄъаймэтык пынлёткок мытылвавыркын.
Эвын ипэ эрмэчьыльыт?
Гык!
Энмэн ынпыначгыйӈын пынлёткольын, гэтэнгыгэрэнлин кэӈунэӈэтэ.
Алымы камаграӈӈогъэ.
Гу!
Тэгрыпгъэк.
Пэтле ынкы въэӈӈогъэ.
Гук!
Энмэн вэтгавычгатгъат ынӄэнат.
Китъам мынранмыткоӈынат!
Э!
Ӄутиинэ акватыӈок нымэйӈъэв гатвылен ы'ттъын.
Кальагты гатвылен ӄытыӈок.
Ӄол-ым лёӈэнатвата гитлин, Тэӈӄуӄуӈэ.
Гуткучитлин-ым рэмкын кэӈунэӈэтэ, ынкъам кэльэк.
А'мын-ым ытлён энмэн гэгынтэвлин кальарамкычгын, ӄынур вай нутэсӄын мимлю гэнъэтлин, гутгэтлин-ым лыгэн нутэсӄын.
А'мын-ым ытлён нутэсӄын гэмчеткулин, нымчеткуръуӄин ынангъо.
О'равэтльат эӈэӈыльыт ӄымэк нутэсӄык намэчатӄэнат, ӄынур ӄун мимлык.
Энатваткыльэн Тэӈӄуӄуӈы гынонывэггыпы гэӄитвылин, пинтыӄэтык нылвавӄэн, льунин вай Рыгъывалына Тэӈӄуӄуӈы:
Гук!
Тытэӈэтигыт вэрин!
Тытэӈигыт эӈэӈыльигыт!
Ӄэйвэ гэнатватэгыт?
Гуӄ!
Ванэван.
Гуӄ!
Тытэӈэт!
А'тав ӄытипъэйӈэркын!
Го!
Нылвавэгым.
Гуӄ!
А'тав вынэ кальагты ӄъэйӈэвыткуркын.
Энмэн ныкэльэткуӄин.
Нылвавӄэн панэна.
Миӈкыри гэӄитвылин нутэсӄын.
Гык!
А'мын-ым миӈкыри ӄинэнтыги!
Ынӄэн тринэльэтэтгыт.
Гык, ивнин, китьам ӄун-ым инэльэтэтти ӄытвыгынат.
Гу!
Вынгэръын гапытвыма трэйылгыт, энмэн унъэчичгын, ынкъам элгырыгъыттъын.
Энмэн аны ӈаргын гэтипъэйӈэлин Рыгъывалы.
Энмэн-ым пэтле рыркакалы гэетлин.
Аны гэтипъэйӈэлин.
Рыркамкычгын гэетлин.
Ӄэтынотасӄэпы ныпиврэӄин.
Гык!
Ынӄэн Рыгъывалына ивнин Тэӈӄуӄуӈы:
нэнпинтыӄэквъэн-ым а'мын.
Рагтыгъат-ым энмэн.
Вылгэръын-ым йылнин, илгъыттъын эвын, эвыр-ым унъэчичгын.
Нэмэ ынӄэн ваӈӈогъат, нэмэ кэльэтэ равэвынво нэлгынэт.
Энмэн ӈирэӄ гэкэӈыльыт етгъэт, ӄытлыги Тэгйи ытри Пытъи.
Ӈытогъат-ым ынӄэнат.
Энмэн Пытъиӈэ нинивӄин Тэгйи:
Ӄырэсӄикви гыт.
Ынкъам эӈэӈыльыт ныкытчынъёӄэнат.
Эчги тытлык нэймэвӄинэт, ныгынтэвӄинэт, ныйымгымгэтӄинэт.
Нэмэ аймавыӈӈогъат, пууръу нинивӄин Тэгйиӈэ Пытъи:
Тагам, ӄырэсӄикви гыт.
Ӄытлыги-ым ытлён гэмо нэлгынэт ынӄэнат.
Лымӈэ Пытъи нинивӄин Тэгйиӈэ:
Тагам, ӄырэсӄикви.
Нэмэ ныгынтэвӄинэт.
Ӄынвэр гынмылкинэк тылеймэвэ нитӄинэт, тытлыг чымче нынъэлӄинэт.
Нэмэ ивнин Пытъи Тэгйиӈэ:
Гыр-ым ӄырэсӄикви.
Еӄачьэгыт ытлён.
Энмэн вай ӈутри рэсӄиквъи Пытъи.
Нэпиригъэн ӄынвэт.
Энмэн амваӈэйпа э'ӄэлиӈэ.
Гук!
Энмэн Тэгйи гэгынтэвлин.
Гоӄ!
Тумгыӄэй нытэргатӄэн ӄымэк:
Ытлён-ым Тэгйи!
Эрэсӄивыльин ынанчинит.
Энмэн намӈылёйвыгъан ытлён:
Рэӄыльытури?
Этлы, а'тавморэ.
Вынэ, ӄэйвэ.
Ытлён гынан, ытлён Пытъиӈигыт?
Лыгэн-ым, Пытъиӈигым.
Вынэ, игыт-ым ытлён ӄэйвэ мынынмыркынэтык.
Э'митлён?
Гоӄ!
А'мын-ым ытлён амайылга тывнэнат:
Ытлён вай нырэсӄивигым о'равэтльак.
Ӄол-ым?
Лыгэн-ым Тэгйи.
Гык!
А'мын-ым ынӄэнаторэ!
Рыпиркылевэ мынынтыркынитык, гыр э'птэ.
Гук!
А'мын-ым ынӈэ энанмыка.
Ынан ы'ттъын мыйылгыт.
Нъыръигыт.
Вынэ, ӄэйвэ.
Энмэн-ым ӄылымӈэнагэ.
Ытлён вай Рыгъывалы лымӈэнагъэ.
Энмэн эвын орвэты ӄытгъэт.
Тумгытум, Пытъи, ӄонӄаальын.
Энмэн эвыр ярак пыкиргъэт.
Энмэн рэнолгыӈкы ныквотыткаӄэн ы'ттъычгын.
Вилют нутэсӄык ныпкирӄинэт.
Ытлён вай тыйылыркынигыт.
Гык!
Гэӈэвъыттъийгыт?
Ии, гэӈэвъыттъийгым.
Ынан ынӄо мынӈивыгъэн.
Ӄоо.
Ринэтэмъюӈгъэ.
Аны ӄун, лыгэн рэпкиргъэ, ӈэвъыттъыӄэй ратопаквъа.
Энмэн рагтыгъэ.
Эвын пыкиргъи.
Пэтле ӈэвъыттъын топаквъэ.
Пэтле-ым гыръогъэ.
Эвыр ынкъам гагтолен гынмылкин льоо мэйӈывилюльын.
Ӄэглынангэт гэнӈивылин.
Энмэн ръэвин гытолӄыл нъумӄин вутылгу.
Энмэн гаквотытвата.
Энмэн амӄынволӄытвэӈӈок пэнин тавтаватыльын.
А'мын-ым како!
Ӄоленотайпы нэмэ навалёмгъан.
Энмэн ӄынвэр амӄынэргатык-ым, еп тэркыгыргол вама, тавтаватык моогъэ.
Энмэн ныкитэ кэльэтэ гайъоленат.
Ынӄэн-ым этын ӄонпы онмэты гэйылӄэтлин, энмэн вай гиӈынгиӈ нытэйкыӄин камлелы ярак.
Энмэн ранмэпы вай кэӈкэле ойпыткойва ныгыркиӄин ярак, иӈӄун увиритӄэйгинив нынтонат.
Энмэн ы'ттъийӈэ вутылгын гэнлыпъэтлин, гантолен, гатавтаватлен.
Энмэн ынӄэн кальагты ныпэнрычетыткоӄэн.
Ӄынвэр гыттэпычьын кэльэкин иквъи:
Го!
Раӄыӈӈогъэ лымӈэ ы'ттъийӈын?
Мургин-ым ы'ттъийӈын ӄытрыгыткы.
Нынмылкувъюунин.
Энмэн-ым нэтрыгъэн, нэмыӄэй нымэйыӈӄин.
Энмэн ӄол-ым рэсӄиквъи мэйӈывилюльын.
Энмэн лыгэн этын йыкырга пиринин, рынэнин.
Гоӄ!
Кальайӈыт ӄолельатыӈӈогъат:
Гуӄ!
Мынгагчавыркын.
Энмэн аны кыеквъи этын э'рамъянма.
Алымы эӈэӈыльын, энмэн чыкэеквъи.
Энмэн аны нэмэ гэкэльэӈыттэтлин, ганмыткойвыленат-ым кэльэт, тымыткойвынэнат.
Нэмэ ваӈӈогъат.
Чейвыткугъи Рыгъывалы нымнымэты.
Ӄун-ым ы'ттъорвыӄай, ӈыраӄ вай ы'ттъыт, ынӄэн-ым ӈэвъэнык пэлянэн.
Ӈэвъэнэ ивнин:
А'мын-ым вай э'птэ ы'ттъийӈын ӄыяагын.
Ы'вэӄучитэ ивнин:
А'мын-ым гынин эмӈолтомгын.
Ынкэмил оратвагъэ ы'вэӄуч.
Энмэн нывулӄытвиӄин, нытиркырэӄин.
Энмэн люур тэркырагыргэпы кальачгын ныетӄин.
Тытыл рымагтата гэнтылин.
Энмэн аны ы'ттъийӈын нэмэ нытавтаватӄэн, нэмэ ынӈин вотэты.
Энмэн ӄынвэр нэнэймэвын.
Ӄынвэр-ым ы'ттъийӈын-ым вэтгавыӈӈогъэ:
Гуӄ!
А'тав ӄун орвоор етъа ӄытчыгын.
Эвын нэнэнэӄэгти-ым етъа-м, ӄывакъогэ орвык, эвыр гымнин ръарӄы етъа-м ӄытчыгын.
Эймэквъэт-ым, лыгэн гапэнрытколен ы'ттъийӈын, ванэван нынайылгавнэн ы'ттьэ.
Ытръэч-ым лыгэн нэнантавӄэн:
Гыӈ!
Гыӈ!
Нэмэ ярагты ы'ттъийӈын и'рэгъи.
Ивнин ӈавэтын:
Гуӄ!
Ӄинэӈилгэтги, ръарӄы ӄыныйпыӈатгын.
Энмэн рыйпыӈаннэн.
Эквэтгъэт лыгэн айгыпы, яраӈы напэлягъан.
Энмэн кальайӈын гэрэсӄивлин.
Ынкы ваӈӈогъэ ярачыко.
Энмэн ы'вэӄуч-ым рагтыгъэ, энмэн вай ӈыроӄ ы'ттъыӄэгти.
Гинэӈэлин тэкичгэ.
Энмэн ярак пыкэрыӈок, ы'ттъыӄэгти пирӄыгъэт, аалёмкыльэнат рытавкы ярак чымче.
ёрочыко нытваӄэн.
Ӄынвэр ӄол ы'ттъын тымнэн пэгтъэмэтэ танэн.
Ӄээӄынуӄэй тылегъи, пирӄыгъэт нэмэ.
Иквъи:
Чекалвам вальыт!
Эвын ипэ кэльэтэ гайъоленат.
Энмэн эмтэваляйӈын йытонэн орвык вальын.
Энмэн:
Мэй!
Энмэн лыгэн нывалёмӄэн ӈунри:
Мм!
Ёрочыкойпы лыгэн.
Нывэтчаӄэн валярынра.
Гы!
Ӄыӄиврильэтыркын.
Мм!
Ӄыӄиврильэтыркын, вынэ!
Мм!
Ӄынвэр эвыр винвэӄэй чьовыргын тытлёмнэн кэльэтэ, гитэнин, амӄачакэн лыляӄача, ӄынур ээкэ.
Вынэ гаркыплылен.
Лылялгычгын гэчвилин, лылемимле ныпъючитӄин рыпэт.
Йылгынымкыӄин.
Ӈытогъэ наӄам.
Лыгэн яраӈы рытаалгылявнэн.
Эвын выкво гэнъэтлин.
Ӈэвъэнин-ым пагтыръэт льунин гынтэвкин.
Энмэн ӈан нылеӄин ръэтъеквэ.
Энмэн-ым льунинэт нымнымык.
Гуӄ!
Ныегтэлтури?
Гуӄ, ии!
Китаӄун ы'ттъийӈэ нэнъегтэлевмык.
Ы'вэӄучитэ ивнин:
Ынӈывальыторэ.
Гуӄ!
Яраӈы найъон.
Ынраӄ пырӄано гэнъэтлин.
Нэльугъэн ынӄэн яраӈы, нээ'кугъэн, энмэн эвын ынкы нытваӄэн имыръэнут, ӄытлыги кэльэкин ӄэлелвынчыкукин йыръыйыр гэпинтыӄэтлин, аны ӈан пылвынтын рээн, вэӈыткун рээн, валы, имыръэнут ӄун-ым, эвиръын, ӄэпэннэлгын, и'гнэлгын, имыръэнут чама, лыгэн гаймычьын.
Гуӄ!
Рэсӄиквъи ы'вэӄуч, ынкъам ӈэвъэн рэсӄиквъи, ынкъам ӈинӄэй рэсӄиквъи.
Ы'вэӄуч иквъи, миӈкыри-ым эӈэӈыльын:
Ӄилкымъетгытык.
Вэтъым этлепкэ.
Аны гильуткулин.
Ёроӈы пэнинэну нъэлгъи.
Пэнин ынӄэн ёроӈы ыргин.
Еп выкво яраӈы наӄам.
Нэмэ ивнинэт:
Вынэ, ӄилкымъетгытык.
Нэмэ ильуткугъи.
Нэмэ ивнинэт:
Тагам, ӄытлепгытык.
Лылепгъэт.
Эвын яраӈо нынъэлӄин гынмылкин выкво нъэтльэн.
Ыныкит гаймычьын нэгитэгъэн эвын кыкватӄоӄоӈалгын уттэмчен лыгэн.
Ынкы ваӈӈогъат, ӄонпы нымытваӈӈогъат, мыкытвигъэт, мыгрэмку нъэлгъэт.
Плеги!
Энмэн ӄол ытлыгын, мытлыӈэн эккэт, ыннанмытлыӈӄав ӈинӄэй а'ачеӄӄай, ӄэйвэ о'птыӈэнӄай.
Ынкъам ымыльо вай нымэйыӈӄинэт, ынӈин мэйӈэльыт.
Ынкъам ынӄэн ынпыначгын гэпэлӄэтлин, гэнпэвлин-ым аны.
Гуӄ!
Ръэнут-ым гатъылыӈӈолен, энмэн иквъи ынӈот, ивнин:
А'мын-ым ытлён трэвъигъэ.
Эчги ӈан ӈыроӄав ринэныткивэнӈытык, ӈыроӄ вай кивкив, ӄэнайъотык ӈыроӄавкэнак.
Гоӄ!
Ӄэглынангэт вай въигъи.
Энмэн нэнлегъэн.
Го, ръэнут-ым, энмэн ӈыроӄав ынкы киквъи.
Э'митлён рагтыгъат.
Ӈыроӄавкэн кивкив ныгаляӄэн.
Ӄынвэр нымкъэв кивкив нынъэлӄин, энмэн ӄынвэр ынӄэн ынанытлянъёта ивнинэт:
Э'митлён-ым, титэ-ым атэ мытрайъоӈын?
Иквъэт ынӈот ынпыянвыт:
Го!
Раӄылӄылчыӈын ӈот, чеӈэт въэльычгын.
Иа'м мынйъогъан?
Энмэн вай винвэ ӈан йъонэн.
Гуӄ!
Энмэн эвын ныпкитчыӄивӄин, люур энмэн яраӄай ынӄэн въильин, ӄытлыги паляквын яраӈы, выквылгын люур.
Го, ети?
Ии.
Ээй!
Э'мъим тумгыт?
Ӄэйвэ нымэлӄинэт?
Ии, нымэлӄинэт-ым ӄэйвэ, наӄам нивӄинэт:
Ытлён-ым этъым раӄылӄылчыӈын-ым въэльычгын, иа'м мынйъогъан?
Эви?
Гык!
А'мын-ым гыт ӄыӈэвынъюсӄикви.
Миӈкъым ратвагъа?
Миӈкъым рэтынватгъа?
Ынраӄ-ым чамъам гымык ратвагъа.
Гъэӄэрэйгым.
Э!
Ынраӄ йичьэмиттумгыт чамъам ратвагъа.
Ынкъам-ым йичьэмиттумгыт ынӈин ваяаркыт.
Эгэй!
Э'квырга чамъам.
Гы!
Гырголкэн ӈэвысӄэт ӄыӈэвынъюсӄиквын.
Энмэн айгыпы э'йӈэвыткугъи.
Гоӄ!
Люур пылвынтыяйпыльыт ӄаат етгъэт, пылвынтыяйпыйӈыт.
Гоӄ!
Ынӄэнат кылгэннинэт лыгэн, эквэтгъи гырголягты.
Кытынӈэн вальын ынӄэн энмыйӈын нинэттэтӄин.
Гоӄ!
А'мын-ым етгыр ӄаат тэлпыгъэт, ейпыт-ым ынӄэн тэлпыгъэт.
Пэлӄынтэтгъи нэмэ, ытлыгэты ӄытгъи, пыкиргъи.
О, ети?
Ии.
Ги, лывавы?
Ии, тылваквъак.
Нэмэ ӈан а'йӈавыткоӈӈогъэ айгыпы, ынраӄ автаяйпыльыт, выквыяйпыльыт ӄаат.
Э!
Гоӄ!
Ынӄэната вай тыттэтгъи.
Ӈэнку энмэн ръэнут, яраӄай льунин.
ныйылӄэтӄин.
Гатаӈапъааратлен.
Таӈӄоймо ныйылӄэтӄин, тылвиниргиӈкэ, наӄам вытры, таӈӄоймо.
Энмэн ӄлявылӄай кэттывагъэ, эвиръыт йыннинэт, энмэн вай а'ляёнэн, пэрӄыёнэн ӄыетлыгиӈкы.
Гок!
Плыткугъи, а'ляёплытконэн-ым, атчьатгъэ.
Гуӄ!
Кыеквъи, рыгъевэннин-ым ӄун-ым, рилюнин.
О!
Маравчетыӈӈогъэ ӈэвысӄэт.
Элымӈэ ӈоон мэӈин?
Мэӈин ӈон лымӈэ гатлылен?
Эӄуликэ ӄытваркын.
Энмэн рыпэт тынъаляёквыт.
Вэнъым гынан!
Тытэӈэт гэйылӄэтигыт!
Рыпэт гэмо лыӈгъэн а'ляёгыргын.
Ръэнут-ым, матанэн ынкы.
Энмэн ӈан пэтле кымиӈэтгъи, эвыр ӈинӄэй-ым.
О!
Люур ытлыгыйӈын:
А'мын-ым ӄынрагтатгын, гэнутэтури.
Миӈкыри, ӄэлёӄ-ым ӈутку мынтыгыр.
Тумгинэйгыт ӄлявылегыт.
Энмэн аны ӈалвыльычгын нанрагтатгъан.
Гынонэты чывинин.
Ӈанӄэн муулӄытгъи.
Чит ытлыгыӄайгыпы тагъат, эвын уйӈэ, ампаляквын ынкы.
Лыгэн ӄаанмынэн ынкы, ечьамэттомгэты ӄытгъи.
Лыгэн пыкиргъи, эвыӈӈогъат-ым йичьэмиттумгыт.
Энмэн-ым иквъэт:
Гук!
Китъам эвыр лыгэвагыргыӈкы гаӈавтыӈэгыт, ӄэглынангэт вай умӄы ӄыгтыгын.
Эви.
Ӈавъанэты, каарачыкогты ээ'кугъи.
Го, иквъэт ынӈот.
Китъам эвыр лыгэвагыргыӈкы гаӈавтыӈэгыт ӄэглынангэт, эвыр-ым вай умӄы ӄыгтыгын.
Эви!
Эмытъэт-ым ӄыгтыгын.
Лыгэн райвалявкы ӄэквэтги.
Гымнин вай тины ӄыяагын.
Э!
Энмэн рэюучгэ ёо' эквэтгъи.
Ӈоотынӄач лыганлынӄач ӄаврыткатгъэ.
Эвыр льунин, лыгэн левтык гаркыплылен тинэ, тымнэн, йыӈэнин, рырагтаннэн.
Вай-вай умӄы!
Како, како!
Ӄэглынангэт.
Китъам ынраӄ кэйӈын ӄыгтыгын.
Эви.
Каарагты ээ'кугьи, иквъи ынӈот, ивнин:
Гуӄ!
Вай нэнӈивыркынигым ӈот ынраӄ.
Кэйӈын ӄыгтыгын.
А'м а'мын, вынэ ӄыгтыгын эмытъэт-ым.
Пэнинэмил рыннин, кыплынэн-ым левтык, нэмэ тымнэн, рырагтаннэн, пыкиргъи ярак, иквъи ынӈот, ивнин:
Вай-вай кэйӈын!
Како, како!
Ӄэглынангэт.
Ынраӄ-ым наӄам эвыр вай ӄэйгипэ лыгэвагыргыӈкы гаӈавтыӈэгыт.
Кэлы-ым ӄыгтыгын.
Элымӈэ!
Го!
Ӈавъанэты каарачыкогты ээ'кугъи.
Лымӈэ ынраӄ ӈотыӈ нивӄинэт.
Ынраӄ кэлы ӄыгтыгын.
Како, эви!
Эмытъэт-ым, ӄыгтыгын.
Йыӄӄэй-ым ръэнут.
Энмэн-ым тэючгын-ым эйминнин, таёчгэты гойпытколен, наӄам чемынгыт йытонэнат.
Ынкъам вай колё колё вагыйӈыт нымэйыӈӄинэт.
Йъарат ивлывэгыльыт.
Ӈотӄэнат гымнин ӈирэӄ ы'ттъыт, ынӄэнат ӄэймитгынэт.
Нэмэ айгыпы эквэтгъэт, пэгтъэмэтгъэт ы'ттъыт.
Люур ӄол ы'ттъын тыляма вэтгавыӈӈогъэ:
Ӈаанӄэн-ым и'ннук мынръэтгыпгъан, яраӈы рэвытрэтгъэ.
Ӈэнку нымкыӄин.
Ӈэнри мынлемык.
Ӄэглынангэт ярагэнэв льунин, мыгрэмкын ынкы, нылгинымкыӄин нырэпалгыпэӈкоӄэн, нырачвыӈръэляӄэнат.
Го!
Лыгэн гэльулинэт, гапэнрыткоръоленат.
Га, га!
Рэмкыльын!
Рэмкыльоон!
Рэмкыльоон!
А'мын-ым мынэймитгъэн лыгэн!
Нинэнэймэвӄинэт, лыгэн ы'ттъэ гапэнрыленат.
Миӈкыри мэйӈывэгыльыт-ым, кэльэт ымыльо нынчимэвӄинэт.
Ги!
Паагъат.
Гы!
Палӄавъэӈӈольыӄай ынпыӈэвӄэй ӄыгтыгыткы.
Ӄэглынангэт ынпыӈэвӄэй кытпалӄатльан гагтылен.
Гэ!
Гааӈгыргатлен, йыкыргэпы гэвытрэтлин имыръэнут ӄэчейыръын, ӄымэк въигъэт энмэн.
Рыленин-ым вай, рыпкирэннин-ым ярак.
Энмэн-ым э'йӈэвнинэт лыгэн.
Го, вай!
Кэлы трэтгъэн, ӄыпэгчиӈэтгытык.
Ымыльо ӄыетгытык.
Рэмкын-ым гэетлин.
Гааӈгыргатлен лыгэн ынпыӈэвӄэй.
Го!
Ныгтывъэӄэн-ым рэмкын.
Въэткочагъат ымыльо, а'мын-ым ытлён тымытконэнат, кунинэт ымыльо.
Плеги.
Энмэн ӈирэӄ умӄыт-ӈэвысӄэтти гэмпэлинэт, ныгтиӈӄинэт, эмнуӈкы ӄлявылӄая льунинэт.
Ӄол матанэн, рырагтаннэн, рыйытравнэн.
Амӄынъычо гэчейвыткутэ ӄлявылӄай, ылвыню гэривле, пэтле ӈирэӄ ӈинӄэгти йытонэнат умӄэӈэвысӄэтэ.
Ынкъам ӄуличейвыткук йичьэмиттумгыт гэмпэлинэт умӄэт, наранрагтанӈыгъан.
Ӈэвысӄэт валёмгъэ, иквъи ынӈот:
Лыгэн ӈинӄэгти вилючыку мыёнат.
Ӈанӄэн омӄанотагты пыкиргъэт.
Ӄлявылӄай пыкиргъи, ы'вэӄуч.
Эвын уйӈэ ӈэвъэн.
Ытльаӄай пынлёнэн, ивнин:
Э'ми ӈэвысӄэт?
Йичьэмиттумгэ тэленъеп гагтылен умӄэӈэвысӄэт ӈоон.
Ивнин:
Плекыт ӄытэйкыгынэт.
Ытлён тэминӈычьэтгъи, ырыт тэйкынин, мьэмит, эвыр ытльаӄай нытэплеӈӈыльэтӄин.
Гуӄ!
Плыткугъи.
Эквэтыркын.
Энмэн гынонэты гырыткулин.
Энмэн эвыр нотасӄыйӈо гэнъэтлин ынӄэн мъэмикин тылян.
Энмэн рытэлпэннин ымы нутэсӄын, плекыт эквъэт, эвыр плекыт ринтынинэт, нэмэ ырыткугъи.
Нэмэ нутэсӄын томгатгъэ ӈэнри.
Нэмэ элвэльинэт плекыт йымнэнат, нэмэ эквэтгъи, рытэлпэннин нутэсӄын, нэмэ ринтынинэт плекыт, нэмэ плягтыгъэ, ырыткугъи, нотасӄытомгатгьэ ӈанӄэн.
Гуӄ!
Ыннэн мэӄым нъэлгъи.
Нэмэ рытэлпэннин, нутэвытрэтгъи, нэмэ ырыткугъи, эквэтгъи, нэмэ уйӈэ нъэлгъи эмъэмикэ, ратагнык киквъи.
Эргатык-ым инъэ-ым нотайпы лейвыльыт ӈинӄэгти льунинэт.
Пэтле гэмэйӈэтлинэт.
Пынлёнэнат:
Гэтлыгытури?
Уйӈэ.
Ынйивэ гагтыморэ.
Мэӈин-ым ытльа?
Энмэн умӄэӈэвысӄэт.
Ивнинэт:
Гымыгтури ынӄэн кмиӈытури.
Энмэн рагтыгъат.
Ытльэты иквъэт:
Ытлыгын гэетлин.
Мэӈӄо ныетгъэн?
Мэӈӄокэн ытлыгын?
Ыяа.
Миӈкыри нитгъэн?
Рочыӈкы вальын.
Китъам гымнан чинит мыёпатгъан.
Энмэн ёпаннэн.
Льунин энмэн.
Ивнин:
Раӈӈытагъэ?
Ӈирэӄ ӄъочаткот энаальо мытылгыркынэт.
Наранмыгыр-ым ытлён.
Иквъи ынӈот:
Йыӄӄай-ым ягталынво тыетгъэк?
Въэнво тыетгъэк.
Гаӈӄагэлечьатлен ынӄэн йичьэмиттумгыгинив, энмэн умӄэгинив.
Энмэн рэсӄиквъи.
Энмэн пыкэтчагъат йичьэмиттумгыт, люур эвыӈӈогъат:
Гык!
Како яраӈы а'ӄаткэгъэ!
Ръэнут ратвыткы?
Амноӈыткэгъэ яраӈы.
Ӈэвъэнэ ивнинэт:
Ръэнут-ым нъаӄаткэгъан?
Ытръэч гымнин ы'вэӄуч ытлён гэетлин.
Ынкъам иквъэт йичьэмиттумгыт:
Гуӄ!
Тэленъеп-ым энатвыкыльэгыт.
Ынанкэн-ым мытынъэӄэлиӈэквъэн.
Люур матальийӈын эвыӈӈогъэ:
Гык!
Эргатык-ым ытлён Ӄъочаткота нэрэнувичвэквыт.
Ытлён наранмыгыт.
Пэтле Ӄъочаткот гаалёмленат:
Гык!
Рэмкыльын мынынувичвэквъэн.
Гык!
Матальийӈын иквъи:
Ытлён вай рэмкын раралечетгъа.
Мэмлеты вальын ралеян.
Ынкъам вай рэчыпъэтыркыниӈыт, мэмлычыкогты рэрэсӄивыркыниӈыт.
Ынӄэн выквыт ковлёкы вальыт нымэйыӈӄинэт нарантоӈатыркынат.
Ынӄэн гивлин:
Эйгулеткыльигым чыпъэтык.
Матальа гивлин:
Гымнин лилит ӄыяагынат, эвиръыт.
Ыныкит рэчыпъэтгъэ, нымэйыӈӄин ӄалвэтчальын (выквылгын) мимлычыку варкын.
Ынӄэн амноӈэты ӄынинтыгын.
Гэнинтылин.
Чикэмнуӈкы иргъи.
Энмэн матальийӈын э'йӈэвыткульын:
Го-ой!
Эмнуӈычьын!
Инэнпэлӄувыкыльин-ым ӈот, наӄам лымӈэ.
Ынраӄ-ым нэмэ ӄъочатко иквъи:
Гэ!
Таам!
Мынпэнрывылгы!
Матальа ивнин:
Гык!
Ытлён-ым миӈкыри мынынтыгыр!
Гынанчемгъольэгыр.
Ынӈатал-ым нанмыркынэгыт.
Вынэ, гынан чинит, миӈкыри нытвайгыр?
Ӄэлюӄ-ым чит ӄымэк мэчынкы вальэгым.
Пойгын тэйкынин.
Энмэн ӄъочаткота пэнрынэн, энмэн ганпойгыльавлен, энмэн аны гэнпэӈъивэвлин, энмэн вай йыкыргэпы пойга нэнаркыплыӄэн, энмэн мутлымул.
Энмэн ӄынвэр гыткарытрыттэ пойга нинэчвиткуӄинэт.
Ӄынвэр элӄуткэ рытчынин.
Нэмэ матальийӈын э'йӈэвыткульын:
Го-ой!
Рэмкыльын инэнпэлӄувыткукыльин.
Тымнэн.
Гык!
А'мын-ым гарайгыт.
Ӄэлюӄ-ым ӄыӈавынрагтатгэ.
Энмэн матальийӈэн эвиръыт йымнэнат.
Ӈыраргарэ эквэтгъэт, эвыр а'ачевматальыт, ынтуулпыр нэнлегьэн.
Энмэн ӈыпэгъэт.
Энмэн чит омӄапэнрыгъэ рэмкын.
Ӄлявылӄай ӄынур лымӈытвыгъи.
Умӄин ӄычалгын.
У'ри рычьэчинтэвнин.
Чит вай гиину гэлгылинэт.
Ӄлявылӄай иквъи:
Гык!
Мури ӈот.
Ынкъам ӄутти иквъэт:
Гык!
Ӄымэк!
Йъарат а'ачевматальыт найылгавӄэнат.
Пыкиргъэт.
А'ачевматальыт люӈрэсӄивэ итгъэт, миӈкыри тыкэта.
Гуӄ!
Рагтыгъат, эквэтгъэт.
Ынӄэнат пыкиргъэт.
Ытлыгычгын гавъэӈӈолен.
Эккэт-ым ынӄэн-ым нотаялгытыркыт, энмэн о'равэтльа гэльулинэт, ганмыткойвыленат.
Ынтуулпыр гаалёмлен, энмэн гарыннолен, энмэн гэтэгинӈэтлин.
Ынкъам тэгинӈыплыткук, э'э'гты гэттэтлин.
Энмэн Тыӈагыргык гатвален, ӄээӄын гатвален.
Энмэн яральыт нэнатватӄэнат элгыргыы'ттъыйӈын, ынкъам яральа гатвылен Тыӈагыргэты.
Энмэн пэтле гэпкитлин, вай нытэлгэтӄин.
Тыӈагырга ивнин ӄлявыл:
Гынин вай ы'ттъын, яральа пэгчиӈу нэлгыркынигыт.
Чеӈыл рывэнтэннин, ивнин:
Аны ӄун тургин рэмкын ӄыгитэгын.
Энмэн вай рэмкын ӈотӄэн чымчеӄэй ӄалетлы.
Энмэн эмытъэт-ым мэрэт вай пинтыӄэтгъэт.
Тэргатгъэ ӄун-ым.
Энмэн люур илыръугъи.
Ынӈэ вай мэрэмэр.
Тыӈагырга ивнин ӄлявыл:
Тагам, ӄымэрэгтывагэ.
Ратанӈавӈэн!
Энмэн мэрэгтывагъэ.
Наӄам лымӈэ илиил уйӈэ нъэлгъи.
Нэмэ ӈэлвыл ынӄэн льунин ынин.
Ивнин:
Ы'сӄэӄу, ярак рэпкиргъэ, ынӄэн ӄинэйылги.
Тэгъеӈу тылгыркын.
Ыныкир рэпкиргъэ, ынӈэ эрэсӄивкэ.
Гык!
Выква янот ӄыйытратгэ.
Плыткук ы'сӄэӄу ӄинэйылги.
Энмэн пыкиргъи.
Выква энаркэлегъэ, йытратгъэ, ы'сӄэӄу тымнэн, ринтыткунин.
Рэсӄиьсвъи.
Кыеквъи, эвын ӈэвысӄэту гэнъэтлин.
Энмэн лёлё ӄырэрыӈӈонэн:
Ынан ӄэйвэ ӄлявылегым.
Ӄуӄуну гэнъэтлин.
Ынӄэн мыргэв магчыко нытваӄэн.
Иквъи:
У'риӈан гэмыргэвигым.
Йытонэн.
Эвын ӈэвысӄэтиръу гэнъэтлин, кэмлилюну энмэн.
Вагыргыкэн ӄлявыл гэӈэвынъюсӄивлин.
Пыкиргъи.
Ивнин:
Рэӄыльигыт?
Ынӄэн ӈэвысӄэту нъэтльэ пынлёнэн.
Иквъи ынӈот:
Тыӈэвынъюсӄиквыр.
Ӄырымэнайгым ӈэвысӄэтигым.
Ӄлявылегым.
Ӈэвынъюсӄивыльэ ивнин:
Ӄэйвэ, ӈэвысӄэтигыт.
А'тав-ым а'мын мыйъогыр.
Ивнин:
Аныӄун пойгын ӄыгитэгын.
Гитэнин.
Эвын таёлго гэнъэтлин.
Ӄуймунин.
Ӈавынрагтатгъэ.
Рыпкирэннин.
Нымкыӄин ӈэлвыл.
Ы'сӄэӄу эйминнин, рыйытравнэн, мутлымул люӈэймысӄэтэ итгъи.
Ӄээргэл (?
)
эйминнин, рыйытравнэн.
Нитъыӄин мутлымул.
Элвэльин эйминнин, э'ӄэмутлыльын.
Ынпырэквыт э'ӄэмутлыльын.
Кырымӄор эйминнин, э'ӄэмутлыльын.
Ваӈӄасӄор эйминнин, э'ӄэмутлыльын.
Кырымынты эйминнин, ӄынур мимыл мутлымул.
Пэнвэл эйминнин, э'ӄэмутлыльын.
Рулӄэюуӄэй эйминнин, наӄам-ым тэгмутлыльын.
Йытратгъэ.
Нэмэ йылӄэтгъэт.
Ыныкит ы'вэӄуч гитэнин кыевкы, эвын пырӄалгычгын.
Эвыӈӈогъэ:
Ынангэт, ӄэйвэ о'равэтльа, ӄытлыги ӈот а'мын-ым рэӄэ левлеву гэлгигым.
Нытэргатӄэн.
Амгынонканота йъонэн.
Иа'м нытэргатэгыт?
Лявляквагырга ынӈот инэтчыгъи.
Таам, гымыкагты мынрагтатгыт.
Рыпкирэннин.
Энмэн ярачгын.
Йылӄэтгъи.
Галёлёнӈален.
Эвыӈӈогъэ:
Ынангэт!
Ӄэйвэ ӈэвысӄэтигым.
Эмӄэлелвынэ нивӄин.
Эмытъэт-ым Гынонканон иквъи:
Омӄаӈавтыӈкы ынӈин гэнъэлигыт.
Ӄырагтыгэ.
Пойгын ынӄэн таёлго нъэтльэн пойго гэнъэтлин.
Ынӄэн ивнин:
Кургыӈэвтынэ ы'нынтэгрэквыт!
Ӈилгэ гилгэтлин.
Иквъи:
Ӄилкымъетги.
Ивнин:
Тылянвык варкын восӄыран.
Ыныкит рэйигрэквъэ, ӄыкэгтэгилиӈыткуги, оонъылгын рэльуӈын, ынкы ӄиквичиги.
Ынӄэн рэплыткугъэ, митъэлыги киткинуӄэй раӄэргатгъа.
Ынкъам ӄырайъоӈгын.
Энмэн йъонэн, пинтыӄэтгьи.
Эвын мургин ӈотӄэн ӈаргынэн.
Эквэтгъи.
Пипиӄылгырэмкык пыкиргъи.
Гуӄ!
Рэмкыльын.
Ии.
Ратанӈавӈэн.
Эргатык рэмкын рэмӈигъэ.
Ӄол ӄлявыл нытъылӄин.
Ӄыткикви.
Энмэн киквъи.
Гивигъи.
Энмэн мыӈигъи.
Гуӄ!
А'мын-ым эӈэӈыльу итгъи.
Пилгэ пипиӄылгын гавъэӈӈолен.
Ынӄэн ӈинӄэйин льувльув рытватъё пэпэӄылгэты ынӄэн пилгык гатымлылен.
Нилгыпӄин-ым а'мын.
Ытлён эюк вылгыналгын инъэтльэту мытрэйылгыт.
Ыныкит рэнмэлевэнӈын, нэмэ рымагтыкэн вагыргыкэн гамгавагырга лыги нэрэтчыгыт.
Рылыпъэннин.
Эгэгэгэгэй!
Выентогъэ.
Вылгыналгын инъэтльэн.
Эквэтгъи.
Ыныкит тылянвык выквыналгын гитэнин, эвын ӄоӄоӈалгын вай вытвыт ынӄэн.
Нэмэ тылегъи.
Гыргылягляга льунин.
Ивнин:
Како!
Рэмкыльын.
Ии.
Гуӄ!
А'мын-ым ытлён лявляквагырга гэнанкамэчгавлен.
Ээй!
Эмытъэт-ым гымнин ывик ӄийпыгын.
Эмчьачокалгын тылянво варкын нымлыӄэн.
Ытлён нарапэнрыгыт.
Гымнин ывик райпыӈын.
Ынкъам нэрэпиригыт.
Ӄывытрынтэтги, ӄывныткогэ.
Энмэн мыггыткак ӄынчымӄэтгын, ранмыӈын.
Рантогъа.
Гынин яраӈы чымче рэвытрэтгъэ.
Плеги.
Энмэн ниркэӈут мытвын?
Энмэн  Тынотгыргын, ӄлявын, вай энмэн эӈэӈыльын, энмэн гэчейвыткулин ваамгыргочагты.
Энмэн люур гэкэӈыльыт ӈирэӄ льунинэт.
Гуӄ!
Аны вай.
Ии.
Миӈкыри ӈот?
А'тав ӄун.
Ӈон-ым Тынотгыргына мынпэчгарэр, энарэра ӈан, нымнымэты ӈаан!
Гуӄ!
Ръэнут-ым!
Алымӈэ!
Э'квырга миӈкы варкын Тынотгыргын?
Ӄоо!
Миӈкы варкын гэмо.
Эльукыльин моргынан.
Алымӈэ!
Ӄоо.
А'мын-ым ытлён ымы гымнан гэмо.
Гэмо вальын, миӈкыри.
Итык-ым Нотармэна нэнӈивмык Тынотгыргына пэчгырэрынвы.
Алымӈэ!
Ы'ттъыёлынтальыморэ вай.
Яачы-ым унтымтылетэ итыркыт Нотармэнтэ, муульыт.
Эви.
О!
Тымнэнат ынкы.
Тынпынэнат.
Тынотгыргын ынӄэн о'равэтльан.
Кэльэт тымнэнат, миӈкыри эӈэӈыльын.
Рагтыгъэ, эквэтгъи ярагты.
Ынкъам вулӄытвик йылӄэтгъэт.
Эргатык эргыръогъэ, ынкъам ынӄэн кыеквъи, энмэн ӈан панэнагты ӄытгъи, ваамгыргочагты.
Ынкъам ынраӄ ӈирэӄ ӈэвысӄэтӄэгти льунинэт аймыльыт, наймээчьатӄэнат вээмык.
Аны вай!
Аймыльыторэ?
Ии.
Мигтури ӈэвысӄэттури?
Нотармэморэ.
Эви.
Э'мъим ярат?
Ӈутку-ым вай, лыгэн амэча варкыт.
Эви.
Тынотгыргынэн ныяаӄэн грэп аймээчьанма, кэльэӈэвысӄэтэ.
Како!
Микын яаркынэткы кавычьыгыргын?
Энмэн Тынотгыргынэн.
Алымӈэ.
Како лымӈэ Тынотгыргын йъарат нытэӈъэйӈэӄин, тэӈӄулильын.
Итык лымӈэ, кэльэӈэвысӄэт, итык лымӈэ Тынотгыргэгыт.
Го!
Вынэ, ӈунри-ым лымӈэ Тынотгыргыно митгъэк, гэмо гымнан Тынотгыргын, таӈгэмо, эльукыльин гымнан.
Алымӈэ!
Вэты, ӄыяаркынат ӈан.
Го!
Нытипъэйӈэӄинэт.
Плыткугъэт.
Аймээчьатыплыткогъат.
Рагтыгъат ынкъам эвыр ынӄэн Тынотгыргын лымӈэнагъэ, яалятгъэ.
А'мын-ым энмэн эвын Нотармэрым ынӄэн эрмэчьын, орвыткынык нывакъотваӄэн райвачык.
Камак ынӄэн, Нотармэ, кэлы.
Гуӄ!
Аны вай.
Ии.
Гэчейвыткуйгыт?
Тынотгыргына пынлёнэн.
Ии.
Эвын ӈот итык миӈкыри ӈот а'тав Тынотгыргына тылӄытгъэк.
Эви.
Э'квырга ратгэмавӈэн.
Гэвэты э'митлён Тынотгыргын, миӈкы варкын.
Алымӈэ.
Э'митлён, гэмо гымнан.
Люӈльульын Тынотгыргын.
Ынкъам Тынотгыргына нэнамӈылёйвыӄэн Нотармэ:
Кыргам-ым э'ми, Тынотгыргын нъыльугъэн, нъынникэвын?
Гык!
А'тав итык-ым тъыльугъэн, а'тав митъэ тъынтын, миӈкыри вай гымнин тыӈэвыёттэ кытуркинэт гэкэӈыльыт ӄлявылтэ Тынотгыргына ганмыленат.
Эви.
Ээ.
Нотармэнӄач орвэты гэквутлин колё ы'ттъычгын, йылгынымэйыӈӄин ы'ттъын.
Ръэнут-ым, пиринин Тынотгыргына Нотармэ, эйминнин-ым ӄун.
Гык!
А'мын-ым ытлён ӈотӄэнайгым.
Тынотгыргэгым.
Э.
Ӄынвэр гальовылгыёченаморэ, тынмыркынэгыт.
Ӄынвэр ӄымэк энанмыгъэ э'птэ гым.
Гуӄ!
А'мын-ым ӄинэтрилги.
Ӄырым гыныкы мылӄытгъэк.
Тынынльальэгым.
Тынынльальыморэ вай чама.
Ӈотӄо рытриле мынтыркынэт.
Вынэ ӄырым, вынэ тынмыркынэгыт.
А'тав инэтэмъюӈыркын.
Гальоёченаморэ итык-ым.
Ӄытлыги ӈаанӄэн ы'ттъын мийылгыт.
Ӄырым а'мын, ринэтэмъюӈгъэ, ӄырым.
Ӄэйвэ транмыркынэгыт.
Ӄырым вынэ мытэмъюӈгыт.
Иа'м?
Гэ, там!
Ӄун-ым игыт-ым мынрагтатгъан.
Этлы.
Ӄырым ы'ттъу ӄылгыгын.
Игыт вай гынан ӄынрагтатгын о'ра, ӄырым ы'ттъу ӄылгыгын.
Ынанъаёк ӈэвъыттъу трэнъурэтэвӈын.
Ныръэӄин-ым.
Ии.
Рытрилнин-ым.
Га-га!
Ӈэвысӄэтти, ӄыгагчаквытык, ялгытыльыморэ, ныватыльыморэ.
Эӄылпэ айвалӄылӄагтэ мынынленэт ынӄоры.
Тынынлягъат.
Плыткугъэт-ым кэльэт, пэлӄынтэтгъэт, гынтэквъэт ырыгнотагты.
Ээ!
Тынотгыргын рагтыгъэ.
Энмэн вай ынкы элеръугъи, вээмык вагъэ ӄача, Тынотгыргын, пэчгыкагыргыӈкы.
Гык!
Како, како!
Энмэн аны гэчыпъэтэ ыннээн, ваамычгын лыгэн гамкытлылен ыннэ, рыпэт вээм пылыльэтык нылвавӄэн ыннэ.
Чымӄык ӈан нотасӄэты ыннээн ныпанчатӄэн, эмйыръэ вээм.
Ынкъам-ым эвын гэгъевлин, ръавычгыт, аӈӄагыннэкыт, эмнуӈкы панчатык нымпэӄинэт ӄун-ым, гы!
Ынӄэн ӈэвъыттъын гыръогьэ.
ӄаамэл мэйӈэльын.
Гык!
А'мын-ым пылвынта, яӈӄэпылвынтыӈэлгийӈа гаквотытвата, рэлку вай, чоттагнык рынолыӈкы.
Го!
Энмэн эвыр лымӈэ Нотармэ Тынотгыргына чит гэпкитлин.
Энмэн вай яраӈы нымкыӄин, гангэӈынтыватленат ярат-ым ымыльо, увиритӄэйгинив вай ынкъам вай гакваръолен ынкы, чит-ым ытлён тымыткоркынэн рэмкын.
Ынкъам ынӄэн Тынотгыргынтэ ымыльо энаральыт гэйылӄэтлинэт ӈэнку, люӈыгъевыльыт.
Како!
Како!
Вай ы'ттъыйӈын ӈан э'квырга вотытвальын этынвэты нытавтаватӄэн:
Гав, гав!
Гэйылӄэтлин этын ӄонпы.
Како!
Како!
Колё ӄолейӈын ванэван нывалёмнэн.
Энмэн аны амъяйвача вутилгын гэмлелин, этынвэты гапэнрытколен йылӄыльэты, ынӄэн вай, а'ргыпы гэйгулин ы'ттъэ.
Энмэн кыеквъи, наӄам мэӈӄо пинтыӄэтгъи, гантолен, гыргоча гантолен.
Како!
Како!
Ганмытколен кэлы Тынотгыргына, эвыр ы'ттъэ чама, ы'ттъычгын гэвинрэтлин.
Эмытъэт-ым ӈанӄэн Нотармэ гэгынтэвлин, чымӄык ганмылен.
Тынотгыргынэн рэмкын егтэлгъи.
Ынраӄ-ым вай ӄулитгивик Тынотгыргын ынръа гарыннолен, кальагты Нотармэна гарыннолен.
Энмэн пыкиргъи.
Нотармэна ивнин:
Етгъи?
А'мын-ьм ытлён тынма инэнтыгъи ӄымэк, игыт-ым ытлён о'ра тыйъогыт.
А'мын-ым ытлён мынмаравмык.
Ээ!
Янот мынрэсӄивмык, мынӄамэтвамык.
А'мын-ым ытлён ӄырым.
Тъэнӄэтыркын.
Ээ, тагам!
Тынотгыргын тымнэн.
Ыныгнутэк нэрмэӄин кэлы.
А'мын-ым аны гараӈӈытален кальагты?
Тымнэн, тымытконэн ымыльо.
Плеги.
Ынраӄ энмэн ӄол ӄлявыл нытъылӄин, гырголкэн-ым ӄлявыл ръэнут-ьм эвыр, ӄоо, ръэнут гъэйӈэвэ, гивэ ынӈот:
Китъам, ӄыетги, выёльо мылгыгыт.
Миӈкыри, э'ми вай, миӈкыри мытытваркын, миӈкыръим эвын йыӄӄэй гымнан мыльугъэн, тывэлвачьатыркын.
Гыныӄӄачвакаӈынвык-ым выёльо мылгыгыт.
Ӄэнарэргэ.
Миӈкыри э'тки ӈот авъёльыка тытваркын.
Ръэнутӄэй нинэймитӄин пытляӄ эвъянвыткольа, уттыӄэй эвыр лымӈэ а'тав гырголӄлявылё нинэлгыӄин.
Ынраӄӄаат.
Янотлявтэпы нэнагнатӄэн, гивэ ынӈот:
Янотлявыт, гынин кырыӈэт ӄинэйылги, гакаӈӄаано ныяанэнат.
Ролтаннэнайпы лыгэн тиӈы нэнагтоӄэн.
Ынраӄ ӄлявыл нэквэтӄин, нэнарэрӄэн, янот ӈотӄоры - Нотасӄывагыргын нэнаёпатӄэн.
Ӈэнри ныпкирӄин, нивӄин:
Ытлён етгъи?
Ӄытлыги пэнин олвытвальын.
Ии, тыетгъэк.
Лымӈэ ынраӄ мэӈин?
А'тав лыгэн выёльо нылгигым, тыетгъэк.
Ытлён вай э'митлён, ӄлявыл миӈкы варкын?
Этъым ӈутку?
А'мын-ым ытлён тытгэматыркын.
Гуӄ!
Тытгэматыркын.
Э 'ми, нывэлвачьатэгым, уйӈэ, гэвэты, миӈкыри.
Ынраӄ ынӄо нэквэтӄин, ӄэлёӄ-ым пэнин олвытвальын, наӄам лымӈэ нынэтгавӄэн.
Нивӄин ынӈот:
Гык!
Миӈкыри мылӄытгъэк, миӈкыри нъэлгъи?
Гырголвагыргэты нэквэтӄин.
Го!
Етгъи?
Ии.
Нырэӄигыт?
А'тав, тэнарэрыркын, выёльэгым ӈот.
Алымӈэ!
А'мын-ым ытлён вэлвальыморэ.
Ӈутку люӈыпкитльэн ӄлявыл.
Гэвэты миӈкыри.
Эви!
Наӄам-ым эвӈан-ым, миӈкы?
Энмэн нэмэ нырагтыӄэн, нэнайъоӄэн, въильын-ым ӄун-ым ынӄэн нинэйилюӄин.
Нивӄин:
Гуӄ!
А'мын-ым уйӈэ, миӈкыри, тымэтэквъэк, амгэмачата рэмкын итыркын.
Унмыӈан-ым эвын, миӈкыри мыльугъэн?
Ынан волӄэты, волӄырамкэты а'тав мылӄытычгатгъак.
Вулӄык ныпкирӄин.
Етгъи?
Ии.
Гоӄ!
Како!
Эвӈан ӈотӄэн.
Ӈутку нинэльуӄин энарэлльа.
Како!
Ӈутку?
Ии.
Ӈутку ныпкиригым, лыгэн-ым ӈутку нытвайгым.
Гуӄ!
А'мын-ым мынрагтымык!
Выёльэгым.
А'тав лыгэн инъэйӈэквъи.
Мынрагтымык.
Мынльэтэтгыт.
ӄоныръым ытлыгын, эвъянвыткольын, чамаӈ ытлён.
Люур вай ӄэглынангэт нывъентоӄэн въильын.
Ӄулиӄул нэнагтоӄэн, ратанӈавӈэн, нымэльэв нывакъоӄэн.
Ынраӄ Тыӈагыргэты нэнавэръыванляӄэн.
Нивӄин ӈот:
Миӈкыри ӈот, эвиръэкэ варкын ӈот кмиӈыӄэй гымнин.
Кэтэм эвиръыӄэгти ӄинэйылги.
Мыныйпыӈатынат.
Ынкъам ӈутри гырголягты.
Лыгэн эвиръыт эймитэ нэнанавэръэпатӄэн.
Нивӄин:
Гоӄ!
Айъокэгты вальыт эвиръыт тыныйпыӈатынат гыныкы.
Ынкъам нэнанрагтатӄэн чама ёрогты.
Расӄэвыӈӈок, ратвыӈӈок, чеквэ нэнанйытравӄэн ымыльо ывик.
Гык!
Ӄонпы нинэнмэлевэтӄин.
Ытръэттэгын.
Гыннэкэты э'йӈэвыткукин.
Имыгынник тъэйӈэвыркын, имыръэӄэйыръычьын ынантоттомгаттагныкэн.
Ӄэгвэлюк тыяаркын, ытлён-ым наӄам натчыӄэн, эмыраӄэты натчыӄэн, эвытрыкыльыӄэй.
Ынпывэлюк тъэйӈэвыркын мыральо, ӄувчикычьын тыныпъючивын.
Гык!
А'тав мынтэнмавмык, мраткольын ныӄолентогъан, ынӄэн-ым ытръэттэгын.
Ынӄэн-ым игыт нытипъэйӈэӄин:
Кэтэм, кэтэм, О, микигыр?
Айвэкэн вытгыр тыяаркын, игыткин вытгыр тынпинтыӄэвыркын, тыпуйъэкэлиркын льулӄыл, гамгаваратэты, гамгагыннэкэты тытчыркын гэвэты, гамгаваратэты гэвылтэты тынъэлыркын, лыгэн льулӄыл пойъакалепэраркын.
Нотасӄыткынык ымы ӄуймэвирик элгээркэ тынъэлыркын, ымы гымнин ы'валлыӈын ӈыронлыляльын ныгынрырӄин, нэмэ атчыкалы нинэльуӄин, кэльин-ым лылялгын ымы элкымъеты нинэнтыӄин.
Ы'ттъыёл ынӈатал ымпэвата нинэнтигым.
Ӄэгвэлюкин въарэгыргын тыяаркын, ӈунку ымы а'ӄайӈо-ым вальын ымы.
Алгыаргырыӈка ымы трэрэсӄивыркын элгулеӄ, трэлымкэтыркын.
Имыгынникэ ы'лгу нэлгыркынигым, гэмгэгынникэ мэйӈъылгу нэлгыркынигым.
Ымы лымкэпы мэчынкы ӄымэк гэнъэлигым, э'квыргъам чотгэӈкы вальын очо нинэлгигым.
Тыттугъэн, ымы рэчгэтава тынтыгъэн, нэмэ рэпъэрава.
Ытръэч.
Ылвылю торыгрык ныръэлетӄин ӈэлвыльык, ӄлявыл, этын ӈэлвылкин, нивӄин:
А'мын-ым ытлён мынтаӄаалвавмык.
Ынкъам рытэӄэвыт нытэйкынинэт.
Ӈалвыльэты нылӄытӄин.
Ынкы ӈэлвылекы нэвъянвыткоӄэн Гынонвагыргэты:
А'мын-ым ытлён гырголенайгыт, тэӈъэлетыркын.
Ӈотӄэн-ым э'чойпыркын, нэмэ ӈутку ынкы ынӈин вальын тыльугъэн.
Гынин уттуут ӄинэйылги, ӈотӄо егычгэпы тынпыркын.
Айватъымгыпы тынывъентэвыркын.
Валӄылепы тынпинтыӄэквъэн.
Нутэсӄык тыныпкирэтгъэн.
Нэмэ ӈотӄэн нутэкин рынгылвылю рэӄэ лым мъылӄэпгъэн?
Гэмгэнутэкин пэрӄалгын айвалӄылык тъыйӈэгъэн: миӈкыръим нъилюльэтгъэн?
Ымы нутэкымчирэ вилют тырэнкувлыпэвӈынэт.
Еӄаак-ым пэнин мычвъаглыӈын тыпрыркын, еӄайпэчго тылгыркын, гэмгэръэкин а'ӄаткэн миӈкэтэ еӄачыкогты нырэсӄивыркын.
Торыгтоӄаёоно тытэйкыгъэн.
Вагыргэгыт!
Ынӈэ ивну инэлгыкэ.
Ынан трэтэӈынӄысӄычевӈын.
Нэмыӄэй гыттагты-ым вальын пууръу трэйылгыт.
Ынкъам-ым нычиӈкъэттывэӄин.
Ӄытлыги ынӄэн эвъян нэнайпатӄэн энмэн.
Ынкъам нивӄин:
Гу!
Ӈэлвыл ӄыгтыгыткы.
Нынрагтатӄэн.
Нывинтыӄин ярак.
Айвачы нынтакаӈатӄэн, ӈылгыл мэӈӄо-ым ныйъоӄэн, ымы кылявык нылвавыӈӈоӄэн, миӈкыри нитчевӄин.
Ытръэч.
Ынкъам ынраӄ гэвулӄытвитэ, ӈалгыл тытлынолыӈкы ӈирэӄ кайӈыйӈыт гэквутэ, гивэ ынӈот:
Гы!
Мэйӈынӈин вальыторэ!
Торыӄӄач мэвын мынрэӄэквъэн-ым мэӈӄо.
Энмэн вай ръэнут ӄол, кэлы, нэмэ ныетӄин, ныйъоӄэн.
Миӈкыри ынӄэнат нымаравчетӄэнат, миӈкыри ӈот а'ӄарасӄэвы-ым вальыт, а'ӄамгоӈ-ым вальыт.
Ынкъам ынраӄ ынпыӈэвӄэй лыляпылмыльыӄай, элынекыльыӄэй, пылвынтыканчеӄыльын ынӄэн-ым вай, ымныкэрэт нинэнилюйвыӄин ӈалгылегты, миӈкыри э'тки айылгыгыргын, а'ӄантымляты-ым вальын.
Ынӄэн-ым ынӄэн яраӈы ӈотӄэн, лыганлыӈӄач рагролмыкэн, ӈирэӄ пылвынтытъаляйӈыт, пылвынтыеӄальыт, пылвынтырэлыльыт, нирвыӄинэт ымыльо еӄат.
Нэмэ ӈотӄэн ръэнут пичыкэвыльын кальайӈын, тэгинӈычьын, нэмэ нырагтыӄэн, ранмэпы эпынмэпы нэнамгоӄэн, нэнантымлятӄэн, нэнаркыпчыӄэн, нинэлпивӄин, нытленпыткэвӄин.
Тымӈэнотагты ыныгмутлык ӄынвэр нальэӄатӄэн.
Нинэнымчевӄин, нынааӄэн.
гэмгэкэльэтэ эрэсӄивкыльин, гамгавъэгырга гэвэты вальын.
Вулӄытвик, йылӄэтык, рэӄыткутэ нэнантымлятӄэн, нивӄин-ым:
Гу!
Ӈотӄэн яраӈы а'мын-ым мынрэсӄиквъэн.
Вынэ, ии.
Ӈанӄэн ныкэмлилӄин.
Нытытлыарэрӄэн, уйӈэ атытлыка.
Тытлыльок нылвавӄэн.
Гуӄ!
Эвӈан мэӈӄо мымгогъан?
Тытэӈэт вай-ым ӈаны, тытлярэры мытылваквъан.
А'мын-ым эвычайпы мымгогъан, чоттагнычыкойпы мынпинтыӄэтгъэн.
Нотасӄычыкогты нычыпъэтӄин, ынкъам ӈоонко нывъентэтӄин арагляӈгыпы, миӈкыри вай яраӈы ампылвынты.
Нэмэ ныйъоӄэн:
Гуӄ!
Вай-ым ӈан, мэӈӄо мымгогъан, наӄам ӄулильэтыркыт ынкачыкойпы о'равэтльат.
Китъам мыттэтгъэк.
Ыннэн ӄлявыл ныттэтӄин.
Рыногыргын-ым льунин.
Гу!
Ӈотӄэн.
Ӈотӄо мымгогъан.
А'мын-ым вай ӄыӈилгэтгыткы.
Гытката-ым ныкэӈкэлетӄин, нырэсӄивӄин.
Нычьууӄин наӄам иргынульын рыногыргын, ӄынвэр нинэлпивӄин-ым, мутлымул-ым нынтоӄэн, йигйи-ым, ӄэчейыръын-ым.
Энмэн тъыле:
Го!
Мэй!
Ӄинэтиӈуги.
Э'тки тывъиркын.
Гуӄ!
Тъэӄэрэгъэк.
Ывик тынъэӄэрэквъэн.
Тиӈунин.
Йигйи-ым э'мэтэ, ӄэчейыръын э'мэтэ лыгнин.
Гуӄ!
Э'тки.
Мынпааквъан аны.
Антымлятка ынӈэ.
Э'тки ывик тынъэӄэрэквъэн.
Въэгыргын пэтле тыльугъэн.
Раӄылӄыл-ым вай.
Нынпааквъан.
Аӈӄагыннэккэн эвъян ӄол.
Ы'твыльыт эвыр гэлкылинэт, ынӄэн ръэнут рыркагэнэв ныйъоӄэн гилгилык, нутгыӄин-ым гилгил.
Ы'твъэт выргыргэтыркын-ым ынӄэн-ым ӈан вай йылӄыльыт-ым рыркат.
Гуӄ!
Гэвъянвыткота, гивэ ынӈот:
Гуӄ!
А'мын-ым рыркат пылвынтоӄӄамата нытынъимпэтӄинэт вилют, миӈкыри выргыргын рырката ванэван ы'нвалёмгъан, кэвычьычгу рырката.
Ынӈин ӈан лыгэн гэпкитлин, гэймитлинэт-ым ымыльо.
Энмэн ынраӄ вай-ым ӄол ӄлявыл гавъэӈӈолен, гэручевлин, энмэн ӈаанӄэн ӈоонрэ мэткиит ганынтоӈатлен, энмэн ръэӄэе ы'льылӄэе гамалеткота.
Ынкъам Гырголягты, Чыгайваамэты лыгэн э'йӈэвэ, гивэ ынӈот:
Чыгэйвээм, ӄыетги, выёльо мылгыгыт.
Ӄоныры-ым Ыӈэнэӈэ э'йӈэвэ чама.
Илиил-ым, како!
Нэнаномавӄэн ваамычгын, о'равэтльан-ым пыльыльынво нынъэлӄин, имыръэнут нэнамалеӄэн, тылвуйӈэ нынъэлӄин, наӄам уйӈэ.
Ръэнутӄэе нинэнинтыткуӄин мэмлыйӈын, имыръэнут пыльыльэ вай нэнамалеӄэн.
Ӄытлыги вай ӄлявыл, о'равэтльан нымэлевӄин, ӈоонӄэн панэнагты гэнльэтэтэ.
Ӄууркыл нинъэйӈэвигым.
Нанӄын-ым вай ӈотӄэн кэӈычвыну нинэтэйкигым.
Ынкъам ныӄитыӄин, гаӄэтыкватлен, миӈкыри ӈогӈоглыӈын ынкы, ымы вай ныӄитыӄин ӈогӈоглыӈын кэӈычвынык.
Тъычгыргын-ым ӈотӄэн.
Гуӄ!
Нанӄэгыт, тъылигыт, ӄитыкэӈычвыну тытэйкыгыт, пэтыгэлчыӈо, а'ӄагэлчыӈо.
Гуӄ!
Иуӄ!
Ӄууркыл нинъэйӈэвигым:
Ӄууркылигыт, пэнинэйгыт лейвыльигыт, гыныкаӈӄасӄаӈынвэгыт.
Миӈкыри ӄынтыгын ӈотӄэн кэӈычвын?
Ӄэтыкватгъэ, лявляврамкычга нэнӄитэтгъэн?
Энмэн вай еӄайӈын гынин, миӈкыри ӄыгтыгын?
Энмэн вай нинупыткуӄин ӄэтыгыргын, ӄытлыги-ым ытлён вай тъычгыргын.
Имыръэнут вай мимлычыкукин, эймысӄэтыльын тынэквэтъюугъэн.
Рынгылӄэвэтэ нынтыӄин.
Эгыткэнагты выёльатыльэты нылӄытӄин.
Нинивӄин:
Ӄэйвэ, тыплыткугъэн.
Ээй!
Ынраӄ майӈаӈӄайӈын нинъэйӈэвигым:
Гуӄ!
Иук!
Майӈаӈӄагыргэгыр, у'мвээм аӈӄачормыкэн ӄивэтыльын ӄынлигын.
Аӈӄайгыйӈын ныетӄин.
Йыӄыпэлюн, мэйӈымъэлюн нинъэйӈэвигым.
Рылгыт-ым вай ынӄэнано нинэтэйкыӄин.
Ынкъам нанӄын нинэнйимивӄин эвъянвыльа.
Ынӈин нывэтгавчетӄэн.
Мынгыт нанӄык рытрилык ӈутку вай, кэгрилти йыӄыпэлю нинэтэйкыӄин пытльа.
Ынӈин рынма ы'ттъыёлягты нинивӄин:
А'мын-ым ытлён ӈоглыӈын янра тынтыркын, тынлыплятыркын.
Ынкъам яалегты вытры ӈунри, а'мын-ым ытлён майӈаӈӄайгыйӈына выютиӈуркынин.
Ынкъам эрэтыркын аӈӄак.
Арачгатыркын-ым ытлён.
Пэнин ӈуткэкин выквыӄагтэ (ӄытлыги-ым ӄэчейыръын) тэӈимлыкэ нынъэлӄинэт, таӈаӈойыткынка.
Нэмэ уйӈэ мимлытъулӄэй ынкы.
Таӈкыргысӄыйӈо гэнъэлигыт.
Ӄыргоэнноткыно тытэйкыгыт.
Гыргылягляг кавральатыркын энноткынык, нутэсӄыкин э'лепыргын рыгрыга рыкавральатыркынэн.
Ынкъам нинэттуӄин эвъянвыткольа.
Ынкъам чиниткин кагрэллыӈын нэначеӈкъалярэӄэн.
Ӈаргынойпы ы'льылӄэй нэнагтыӄэн, нинэнлыгэтӄин йыкыргычыко.
Въаглыӈын нэнагтыӄэн, и'нничгык нинэнитлитӄин.
Нинэчиӈкъэттывэӄин, ныплыткуӄин.
Инъэтэт ынраӄ ныгтоӄэн.
Рорат.
Тэючгыӄэй нинэтэйкыӄин ныппылюӄин, ынкы рорат нэнаёӄэн.
Ынкъам ӄоӄоӈалгын нэлгу, тэкичгытъулӄэй, мэмычечгын-ым вай.
Эӈэӈыльа вай, эвъянвыткольа, нэнанрагтатӄэн, нинэныпкирэтӄин.
Рагролмэты нылӄытӄин.
Ынкы, ӈутку, нэнагтоӄэн рагролмык.
Рорат-ым нэнанмыӄэн валята.
Ӄаанмыё-ым вай.
Нинэнинтыткуӄин эвъянвывагыргэты, ымы ӈилгын нинэнинтыткуӄин, кылылялгын, ымы тааӄ нинэнинтыткуӄин.
Ынӄо ныплыткуӄин, нырэсӄивӄин.
Нывулӄытвиӄин.
Нытлыӄэнат.
Ынӄо ныгъевӄинэт.
Айвэкэн тъытльэн нэнаёпатӄэн.
Нинивӄин:
Ы'мто?
Ӄэйвэ, мачетъопэл.
Ынраӄ вээмӄэй нэнагтыӄэн ныппылюӄинэӄэй.
Э'чуулгын нэнаёӄэн, малечгынӄыл.
Чама нинэгытэвӄин энмэн.
Ынкэтэгнык ымыльо нымэлевӄин.
Ӄонпы нинэнмэлевэтӄин.
Ытръэч.
О'равэтльан-ым ӄол гэвъилин.
Ӈоонрэ гэлӄытлин нотагты, миӈкыри рэлку вама еп.
Нынтоӄэн о'равэтльан.
Тыӈагыргэты, Гырголягты нывэтгавӄэн.
Нивӄин:
Го!
Тычинъюргэтыркын.
Ратанӈавӈэн!
Микынэ мыванлягъан?
Ытръэч гыт этъопэл.
Гу!
Гынин ы'ттъын ӄинэйылги.
А'тав ы'ттъу мылгыгъэн, э'птэ гым.
Кмиӈын гымнин-ым ы'лгу тылгыркын.
Ӈанӄэн ӄытгъи.
А'тав ынӄэн выёльо мылгын.
Ы'ттъын ӈотӄэн пытляӄ ӈутри нинэнтыӄин.
Ӈачгымынга нинэймитӄин-ым ӄынур.
О'равэтльан въильын вэлёйпы нинэттуӄин.
Нэнаӄъоляӄэн: Уу!
Уу!
Ынӈин.
Ӄытлыги ӈан ы'ттъэ нинэркээчьивӄин, въильын ынӄэн, эквэтыльын ӈан гаӄолема, гатавтаватръота нинэркээчьивӄин: Гав, гав, гав!
Нэнагаляӄэн ы'ттъыёча, нэнатавтаватӄэн-ым рыягнавкы, нэнапэнрыӄэн тылельын.
Лымынӄо нэнанкавравӄэн.
Ӄынвэр ӈанӄэн нинэнпэлӄынтэвӄин.
Увик ӈотӄэн нэнайпыӄэн-ым, нинэнрэсӄивӄин.
Нывъентоӄэн, нымэлевӄин, митъэвъильын.
Ынкъам нэюӄин.
А'мын-ым ытлён ӈэвысӄэтигыр.
Ы'лгу нэлгыркынигыт ы'вэӄучитэ, рыпэт-ым гым э'нӄу эналгыӈӈогъэ.
Ӄырымэнайгыт ӈэвысӄэтигыт.
Чыгэйритльуну тытэйкыгыр, пэнин рэтльойӈын гэпээтлин.
Ынкъам ы'вэӄуч кэйӈу тытэйкыркын.
Ӄоленотайпы нэмэ кайӈычгын етыркын.
Пэнин аӄамэтвакыльэн.
Йъарат-ым гэгытъэвлин.
Ӄытлыги рэтльойӈын лъуркынин, энмэн льунэӈу рунин.
Энмэн этъоӄааӄын-ым гырэлгъи.
Энмэн гыралчыӈо гэнъэллигыт.
Ыныкит ы'вэӄучитэ гитэркынин, миӈкыри - раӄылӄыл.
Эмгитэтэ пайваӄо рытчынин.
Гымнан-ым ӈотӄэн, ывик гымнин, торыргатпальотано тытэйкыркын.
Лыгэн рыгрыга-ым чотатыркын.
Ӈунӄин-ым ӈэвысӄэт, ы'лгу лынъё, пэлянэн, гымыкы тагъяӈыӈӈогъэ, ӄымэл ынӄэн ӄол гитэк-ым чермыӈгыргын.
Тэленъеп энмэн н'отк'эн нутэск'ын эмтинтинэ, к'ынут эмгилгил.
Мэн'к'о н'аргынойпы гэрэтлин нанк'ыльын и'ны.
Энмэн гак'ъолялен тан'ъымъылён'эт, ныкирит, к'элюк галгэгръон'н'н'олен нык'уннытык'ин.
К'ынвэт н'эйкинэт лявтыткынтэ уръэквъэт мэмлепы.
Колё-ым н'энри к'ытгъи и'ны ынкъам ынкы гагръолен.
Ынк'энынэ к'ынут гантомгавлен кутэск'ын ынкъам гынникыт.
Ытръэч яалегты о'равэтльат мэвын мин'кри гатомгатленат?
Ытръэч.
Энмэн.
Тэленъеп амн'ырооткэнаргарэ вальыт йичьэмрэтти нъытвыткук'инэт ан'к'агты.
Колё ръэв амк'ынъычо нынмыткок'энат.
К'ол нитк'инэт ръэвук нылвавк'энат.
К'ынвэр гынунэтгъэт, нак'ам ръэв панэна нылек'ин.
Колё нырынгычьэтк'ин, э'чгынрэ гынунык нанмыгъан.
Нак'ам амнон'эты нылвавк'эн э'мэтык: нымэйн'ъэв гаёо'ръолен.
К'ынвэр нэтрилгъэн ръэв, нак'ам ытри тылек лывавын'н'огъат.
Гынонэты ганлыплятленат.
К'ынвэр вулк'ытвигъи, ак'эрыка нъэлгъи н'аргынэн.
Люур ынк'о нак'амлым мэлетгъи.
Ытръэч колё вуск'ымчыку.
Люур авынтылягты ръэрин чыгэйык иргъи, к'ынур ан'к'ачормык.
Ивнин ьнпычьэ к'ол йичьэм:
Ръэрильын н'ыпэгъи.
Янор ивнин лымн'э:
Э'ми нак'ам эквэтгъи, ынк'оры люур к'улилетгъи:
Ынк'оры паагъэ к'улильэтык.
Нэмэ к'ол тын'ивынин:
Колё ръэнут льунин тан'ычьыгыргын, кита к'ыёпат, лютъым ынн'э эк'ыск'ычевкэ.
Нэмэ к'ол н'ыпэгъи.
Люур нэмэ оратвака:
Како, како ынн'атал тан'ычьыгыргын!
Э'ми нэмэ тымн'эквъэ, нэмэ к'онпы.
К'ол тын'ивынин:
Кита лымн'э к'ыёпат.
Лют-ым ынн'э эк'ыск'ычевкэ, к'ывалём!
Оратвака нэмэ навалёмын:
Нэмэ к'онпы люнъетэ, тымн'эквъэ.
Вынэ лымн'э к'ыёпат.
Н'ырак'ав ытлен'и тын'ивынин:
Нэмэ эквэтгъи.
Нэмэ оратвака к'улилетгъи:
Нэмэ к'онпы люнъетэ, нэмэ мытлын'к'ав тын'ивынин, ивнин:
Нэмэ эквэтгъи, нэмэ оратвака к'улилетгъи:
Нэмэ к'онпы тымн'эквъэ.
Нэмэ ыннанмытлын'к'ав тын'ивынин: — Како, ръэнут тан'ычьыгыргын!
Нэмэ эквэтгъи.
Нэмэ оратвак к'улилетгъи:
Ытръэч н'ирэргэри нъэлгъэт.
К'ол н'инк'эй.
Ивнин:
мык'ыск'ычевык, кита мыёпатык.
Ынн'э мин'кыри элк'ыткэ, ынан трэеты, к'ывалёмгэ, ваа!
Вай тымпэркын,— ынк'оры эквэтгъи.
Нэмэ оратвака люур рай иквъи:
Нэмэ паагъэ к'улильэтык.
Како, а'мын ынн'атал тан'амгымнан к'увчемгъогты тынъэлык.
Мин'кри триты, нак'ам мин'кыри трэлк'ыты.
Колё вуск'ымчыку н'аргынэнэ
Опопы н'утку ы'твычыку мывъигъэк, — нычимгъук'ин н'инк'эйэ
Колё найылгавк'эн, ымы а'к'ампан'.
Ынк'о лыгэн и'мпылтэтгъи ы'твычыку.
Люур э'мпытвама нъэйн'эвын ытлён гырголяйпы:
Эк'ылпэ гитэнин гырголен: эвын ан'атлын'ын нык'эргатк'эн.
Люур иквъи:
А'тав к'эквэтги, ытръэч тумгык алван'к'ач к'ытагэ, вэты мран'к'ач.
Лыгэн к'онпы к'ылеркын.
К'эйвэ рэк'э нэривыркынигыт, к'ивыркынэт.
Чик'к'ырым торыкы мыетык.
Лыгэн к'ылеркын.
Ынан эвыр авынтылягты ръигнэты рэк'ык ковлёкы вальык.
Ынк'эн к'ыпиригын, рылгэ к'ытынпыгын, ынк'о к'ивкичиги а'нк'автагнэты».
Ынн'ин гитлин.
Авынтылягты гъигнэтлин — эвын клёкалгын.
Иквичигъи, чама к'ынур к'амэтвагъэ.
Нэмэ эквэтгъи, О'тчой гэлелин.
Люур мэчык'эргын рывытрэвнин — ытлён ныппылюк'ин.
Нэмэ люур и'гнэтгъи, нэмэ пиринин ковлёкы вальын, нэмэ тынпынэн рылгэ — эвын лыгоонъылгын.
Ынк'оры нэмэ эквэтгъи.
Гынмылкинэк мэйн'этгъи мэчык'эргын.
Колё ээк ныкамаграк'эн.
Нэмэ авынтыляма и'гнэтгъи, пиринин.
Нэмэ эвын ковлёкы вальын, нэмэ рылгэ тынпынэн.
Нэмэ гиквичилин, ынк'о иквъи:
Эвын лен'ытлын'ын рунин.
Ынк'оры нэмэ эквэтгъи.
Люур льунин мэчык'эргык'эр.
Колё мэй ныкамаграк'эн.
Ынк'оры к'ээк'ын тылегъи, эймэквъи аакк'эргык'эр нывуск'эвк'ин.
Эвыр эймэквъи, колё наягнаан нымкык'ин о'равэтльата.
Ынанъыттъыёлкэн пыкитльэн ынык вынэ кэгынмэ кыплынэн.
Гитэнин ынк'о кагынмычыколгын — эвын ганмылен гытлемранлын'ын.
Люур к'утырык нивын:
Пыкиргъэт, эвын гытлимрэнин йыкыргыт к'ымчучьыльыт.
Пыкиринэн'у к'эмэн'ы нагтогъан, никвъэн:
Аны рэмкын гак'амэтвален, ымы ытлён ырыгрээн.
Нак'ам к'эмэн'ы нэнэвчирын к'ымчучьэ йыкыргыкэн.
Ынк'оры никвъэн:
Э'квырга пэнинэкинэк чымчан' рэлегъэ.
Ыныкит нэмэ нараягнагыт, нэмэ ы'ттъыёл пыкитльэн кэгынмэ н'алгыл к'ыркыплыгын.
Ынан эвыр ръэнут рэльун'ын.
Итык-ым эмгынунэтэ гыныкы пыкэрынвэты, ынан эвыр ынк'оры мин'кыри нэрэнинъэйвыгыт.
Эмтынэвык нэмэ эквэтгъи.
Люур нэмэ мэчык'эргын колё ныкамаграк'эн, к'ынвэр эймэквъи.
Нэмэ наягнагъан нымкык'ин о'равэтльата.
К'ол нэмэ нинъык'ин нылек'ин.
Вынэ нэмэ кыплынэн н'алгыл кэгынмэ.
Гитэнин: эвын а'лямранльын'ын.
Люур к'утырык никвъэн:
Ынк'о нэнрывинрыгъэн.
Пыкиргъэт.
Эвыр эк'ылпэ к'эмэн'ы нагтогъан.
Аны гак'амэтваленат.
Нак'ам йыкырга ворвыльэн к'эмэн'ы нэнэвчирын.
Ынк'оры нэмэ нивын:
Игыр ытръэчтэгын нымным райъон'ын, ытлён колё нымэйын'к'ин.
Яран'ы ыннэнчьэн, эвыр рэпкиргъэ — лыгэн ыттыннанвык к'ытвэтчагэ, ынан эвыр нэрэльугыт.
льунин к'лявол.
Лыгэн авъеткынка тъынин, нак'ам люн'ивэ, рэск'иквъи.
Ивнин к'лявыля:
Н'эвыск'этэ ивнин а'ачек:
Рэск'иквъи.
Ивнин к'ылявыля:
Ы'твыткульымури, ёо'та ганлыплянморэ, ръэвн'ыттыльымури.
Рыпэт воск'ымчыкотагнэты ганлыплянморэ, нак'ам гымнин ымыльо уйн'э.
Виин к'эмтынэкви.
Аны гэйылк'этлин.
Эргатык кыевык ивнин:
К'эглынангэт, кыевык ивнин:
Чоттагнык нытвак'эн нымэйын'к'ин выквылгын, амгынончоттагнык.
Ынк'эн рывэнтэннин, ивнин:
Анык'ун, к'ыгитэгын к'алетлы.
Ыныкит гитэнин, эвын ынинэт яральыт к'ынур чымчек'эй нинэгитэк'инэт, нак'ам колё нытиркыльэтк'ин ынкэчыкун.
Люур яральэты тэргатгъэ.
Яральыт иквъэт:
Тапъян'ыт к'ынатвыгыткы!
Ынк'оры к'ляволя ивнин:
Эйпынин.
Нэмэ эргатык ивнин:
Нэмэ рывэнтэннин, к'алетлы гитэнин.
Колё ымыльо нымным к'ынур чымчек'эй, нак'ам нытиркыльэтк'ин.
Колё рэмкын нинэгнинтэтк'ин гырголягты тэкичгэ.
Нак'ам ныттэтк'инэт ыргынанчек'ай амалван' вальыт тэкичгыт.
Кутти э'ткин'ыт тэкичгыт ныттэтк'инэт.
Лыгэн к'ляволя о'рапанэнагты нэнакагъяак'энат эвтылягты.
Ынк'оры иквъи к'лявол:
Колё н'инк'эй яральэты нык'увчимгъук'ин, мин'кыри-к'ун чакэттыт гэльулинэт.
Ынк'оры йылк'этгъи.
Эргатык кыевык нивын:
чакэттыт гэльулинэт.
Ынк'оры йылк'этгъи.
Эргатык кыевык нивын:
Люур колё нивлык'ин н'илгын йытонэн, ивнин:
Люур илгэннин гыноновэкайпы, ивнин:
Нэриквыт.
Какомэй, мэн'к'о пыкиргъи, о'тчой оратвагъэ, э'митри тумгыт?
К'ээк'ын рывэтгаваннэн.
Ынн'ин-ым вагъэ.
Ивнинэт пынлёльыт:
Ивнинэт ынан:
Э'ми гымнин пэнин рэлкукин ы'ттъынувичвытумгытум.
Ынк'эн тэгъен'у тылгыркын, юрэк'-ым нымэльэв тъытвагъак.
Люур ытлыгын иквъи:
К'утынэ вэнлыги к'оран'ы э'нк'у нинэлгык'ин, вэты ынин ы'ттъын тэгъен'у нинэлгык'ин.
Мин'кыри-к'ун к'ляволен нинъэйвын нинэркылек'ин.
Гивлин, энмэн, ынн'э к'ората, вэты ы'ттъын тэгъен'у, к'ылгыгын, вэты ынн'э к'ората.
Вэнлыги к'ората нэнтыгъэн, к'оран'ы нанмыгъан: ы'ттъын гыто нэлгыгъэн.
Ынк'оры рэск'иквъэт, йылк'этгъэт.
Эргатык кыеквъэт, эвын гэвъилин.
Аны колё гатэргатленат ытля ынкъам ытлыгын, ынкъам чакэттыт.
Иквъэт:
Ытръэч.
С.
К'ол итгъи ивнин ытлывъёк'ая н'эвмиргык'эй:
Гатваленат ытлывъёк'ай гэн'эвмиргык'эе.
К'ол итгъи ивнин ытлывъёк'ая н'эвмиргык'эй:
Эквэтгъи н'авынъёск'эвынвэты.
Тын'агыргын ытри Гитгильын гэн'эвтумгэтлинэт.
Пыкирыльын ытлывъёк'ай люн'ивэ нэнтыгъэн.
А'мын, етти!
Рай ытлён чоттагнык нытвак'эн.
Тын'агыргына н'эвтумгын ивнин:
Рэйгу нэнтыгъэн пикытльэн, ытлён-ым рэск'иквъи.
Ээк-ым алва нэнлегъэн ынкъам никвъэн:
Ынан гитэнин, эвын льунин: колё нымнымъеквэчгэйн'ын тан'ымыльота рыннин.
К'утти нъанэлёк'энат, к'утти нумк'эн'ыттык'инэт, к'утти нымэмылн'ыттык'энат, к'утти нунъэлн'ыттык'инэт.
Ынк'оры-ым ынк'эн нэйпыгъэн ынкъам ытлён нивын:
Наёпатгъан.
Нотагты ытри эквэтгъэт.
Ыныкит рай выргыргын ыргынан навалёмын, нутэск'ын найъогъан ынкъам нэнвэнтэтгъэн.
Н'ирэнлен'у, Тын'агыргын ытри Гитгильын, ныгитэк'ин ынкъам нивк'инэт:
Аны-к'ун гынан к'ыгитэгын!
А'мын-ым к'лявылк'ая ёпаннэн.
Эчги и'мпыгъи ытлён н'энри, н'ирэнлен'у нупынъылигъэн к'лявыл.
Аакайн'ын нутэск'ычыку нынлетк'ин.
Эчги н'энри нупынъылин ыргынан, к'лявылк'ай мрэнк'эю гэнъэтлин, Аакайн'ык гыргоча нырин'эмъетк'ин.
Эвыр н'ан напэлягъан-ым, ытлён патгыргык'айгыпы н'ытогъэ, рагтыльыт льунинэт ынкъам ырык яачгыпы рагтыгъэ.
Эвыр ытри ръэгъэт ралкогты, ынкы ытри танн'ыткон'н'огъат:
нынлетк'ин.
Эчги н'энри нупынъылин ыргынан, к'лявылк'ай мрэнк'эю гэнъэтлин, Аакайн'ык гыргоча нырин'эмъетк'ин.
Эвыр н'ан напэлягъан-ым, ытлён патгыргык'айгыпы н'ытогъэ, рагтыльыт льунинэт ынкъам ырык яачгыпы рагтыгъэ.
Эвыр ытри ръэгъэт ралкогты, ынкы ытри танн'ыткон'н'огъат:
А'таввыргыргата итгъи чоттагнык к'лявылк'ай.
Нэгитэгъэн, иквъэт:
Тын'агыргына ытри Гитгильынэ вытгыру нылгык'ин н'эвыск'эт.
Ынн'атал тэгн'эвыскэт!
Ыргынан никвъэн к'лявыл:
Аны-к'ун райын'к'эн пытк'ы тан'ычьын' вальын.
Эквэтгъэт ымыльо энмынк'ачагты.
Ытри лылепгъэт энмэты ынкъам никвъэн:
Эчги ёпаннэн, нупынъылин, нупынъылин энмэпы,  ытри-ым гынтэквъэт, рагтыгъат.
Эвыр н'ан ытлён аратын'н'огъэ, етйик'эю нъэлгъи, рин'эгъи ынкъам выквык вакъогэ.
Аны понтыт, йигйит гакыкватръоленат энмыгэн'кы.
Ынк'эн ынн'ин тымъёттэ ыргынан.
Етйик'эй к'лявыл ровтыгъэ, льунинэт рагтытыляльыт ынкъам кыленинэт.
Эчги рай ытри рэск'иквъэт, ымы ытлён ырык яаачы рэтгъи.
Эвыр-ым нытэнн'ыткук'инэт:
Нэмэ выргыргэтгъи чоттагнык, негитэгъэн.
Кита опопы мынинильуткувын!
Раск'эвынво нэнтыгъэн.
Рэск'иквъи.
Авынральын-ым нильуткук'ин.
Нылгиныппылюк'ин ярарк'ай и'нничгу к'ляволя гайпылен.
Авынральа эльоткома умк'экэльэйыръын гъэйн'эвлин.
Эвыр рачагъат-ым, ытлён имчьэчукэну нъэлгъи ынкъам а'грыткынык вакъогъэ.
Рай выргыргыръугъэт ынкы рэлку.
Ымыльо рынтон'аннэнат этынва ынкъам нивк'ин:
К'ээкэтгытык!
К'лявылк'ай-ым виригъи а'рыткынгыпы, ынк'о кынмэк вытрынтэтгъи, нэлкытвак'эн.
Ээкэтгъэт, нэльугъэн, эвын ынкы ытлён нытвак'эн.
Ынк'оры-ым нивын:
Вай н'оот ярар!
Рывиривнин э'ннэпы ынан ынин ярарк'ай.
К'лявылк'ая амгынонайпы моонэн малек ярарк'ай.
Малема-ым, ярар тылемэйн'этэ нитк'ин.
Эчги мэчынкы мэйн'этгъи, моогъэ ильуткук.
Ынан гъэйн'эвлин ан'к'айн'ыёойн'ын.
Люур вай мэмлейн'ын ытри гилгил чоттагнык выргыргыръугъэт, тыле ралкогты рэгъэт.
нитк'ин.
Эчги мэчынкы мэйн'этгъи, моогъэ ильуткук.
Ынан гъэйн'эвлин ан'к'айн'ыёойн'ын.
Люур вай мэмлейн'ын ытри гилгил чоттагнык выргыргыръугъэт, тыле ралкогты рэгъэт.
О'равэтльата паайго нынтык'ин.
Ы'вэк'учит гынтэквъэт н'эвъэн-ым напэлягъан.
К'лявыля виинтин'унин н'эвыск'эт, титк'эннин, ынк'о рагтыгъэ.
Ярак пыкиргъи, к'ъолянэн н'эвыскэт ынкъам йытонэн.
Ытри ван'н'огъат чеэкэй.
Энмэч н'ирэк' н'инк'эгти нагтонат.
Люур к'ол итгъэт н'аргынойпы нивынэт:
Вынэ н'авн'ытагъат!
К'лявыля ы'льыле тэйкынин н'эвыск'эт: э'летэ лылет тэйкынинэт, э'лете мынгъачавъёонэн.
Н'эвмиргык'эе ытлён нинивкин:
Ван'н'огъэ.
К'эйгипъэм вай пыкиргъэт Тын'агыргын ынкъам Гитгильын.
Н'эвъэн нывалямнальатк'эн.
К'лявыля ымыльо нинэмръэлетъюук'инэт, ымы кымийн'ыт.
Пыкиргъэт рэмкыльыт, рэск'иквъэт.
Ынкы нымигчирэтк'ин н'эвыск'эт.
Нивк'ин ынн'от к'лявыля:
А'мын тыттэн'эттури!
Ытръэч рай н'авйъэлгытомгын варкын.
Кита, н'эвмиргык'эй, къэйн'эвыск'иквын лыгэн тытлепы!
К'лявыля нэнаравылгымн'ык'эн н'эвмиргык'эй амъымн'ычвыната.
Ытръэч н'эвмиргык'эй нылгъэнк'этк'ин э'йн'эвыткук.
Вэнлыги нэнаравылгымн'ык'эн ынпын'эвк'эй.
К'ынвэр тылепиттынтэтэ итгъи н'эвмиргык'эй чоттагнэты, нылгъэнк'этк'ин йимгымгэ.
Тытлык ытлён вэтчан'н'огъэ ынкъам нивк'ин:
Энмэн к'ыетги!
Тытлепы иквъи н'эвмиргык'эй:
Люур рай.
Лын-лын-лын.
Энмэн-ым еттылеркын.
Вынэ гэгынтэвлин ынпын'эвк'эй ралкогты.
Вынэ н'оты мэн'ин етгъи?
Люур у'рэквъи чьогыргэпы н'эвыск'эт, нылгэтан'пэрак'эн.
Лыгэн-ым йык'к'айым!
Тын'агыргына ынкъам Гитгильынэ мынгэпы нэпиригъэн ынкъам нанрагтатын.
Рагтык-ым нэмэ вытгыры нэнтыгъэн.
Тын'агыргын ынкъам Гитгильын гэгъевлинэт эмик'к'этэ, мин'кыри-к'ун гэлгыръулин ы'льылин н'авыск'атчын'ын.
Уйн'э вагъат ытри.
Нак'ам к'лявылен н'эвъэн кымийн'этыльэтгъи.
Нымэльэв нынымытвак'энат.
Ытръэч.
С.
Ныгток'энат нымкык'ин нэнэнэт, ытръэч эвыр нывъик'инэт.
К'ынвэр к'ол нагтогъан-ым.
Лыгэн ытлыгын кытгынтакватгъэ н'энри, ман'энк'ачайпы нывулк'ытвик'ин.
Нылгэван'эйпыръок'эн ытлён тан'ымтылян'эт, лыгэн нотагты нык'улильэтк'ин:
Энмэн ганымытваленат к'лявыл ытри н'эвыск'эт.
Ныгток'энат нымкык'ин нэнэнэт, ытръэч эвыр нывъик'инэт.
К'ынвэр к'ол нагтогъан-ым.
Лыгэн ытлыгын кытгынтакватгъэ н'энри, ман'энк'ачайпы нывулк'ытвик'ин.
Нылгэван'эйпыръок'эн ытлён тан'ымтылян'эт, лыгэн нотагты нык'улильэтк'ин:
К'ынвэр кэльэтэ навалемгъан, нивын:
К'лявыл рагтыгъэ.
Еп ярак эпкиркэ рытгэваннэн.
Нэмэ эквэтгъи ытлён, лыгэн пэнинэмил ынн'ин нивыльэтк'ин.
Микыну нитгъэн?
Лыгэн еп тытлын'аргынойпы н'эвъэн ивнин:
Аны н'инк'эй амк'ынэргатык нымэйн'этк'ин.
К'ынвэр-ым чайвыткон'н'огъэ.
Гачайвыткон'н'ок'атлен, ынык ричитык нытвак'энат ван'к'ытваляк'ай ынкъам ван'к'ытпойгык'ай.
К'ол итгъи нычейвыткук'ин.
Люур льунин нутэск'ык чын'атгыргэпы нынлынток'эн.
Кальанпын'авыйн'ын льунин, йъонэн, э'экунин нотаск'ычын'атгыргэпы.
Эвын кальанпын'авыйн'а колё майн'ыовэкокайн'ын гэнпылин, мэчичьу ынин йичьэмиттумгыт нэнапатк'энат.
Н'инк'эй рэск'иквъи.
Кальанпын'авыйн'ын, иквъи:
Мэмлыёчгын гитэнин.
Аны ынкы кэльэы'твыльык'эйгинив нылейвык'инэт.
Ынрак' эчги ытлён э'мпа нэквэчен'н'ок'эн — нырн'ыторъок'энат.
К'ынвэр эчги льулк'ыл нинэнэймэвк'ин, нэмэ ытри нырн'ыторъок'энат.
Ынан рыткуск'ыченнинэт, ынръак' люур лыгивыргыргыръуэт.
Кальанпын'авыйн'ын иквъи:
нырн'ыторъок'энат.
Ынан рыткуск'ыченнинэт, ынръак' люур лыгивыргыргыръуэт.
Кальанпын'авыйн'ын иквъи:
Чемэт авнаалёмка ивкы, гымнан мэмчемэгыт!
Ынк'о тытыл выльигнинтынин, ымы рыноогыргын  лыгэн-ым ымыльо выльин'э эйпынинэт.
Кальанпын'авыйн'а паколчын'а вылгымнэн, рывэннин.
Нэмык'эй Эк'итчьэринэ вылгымнэн.
Кэльэнпын'эвин мынгык'ач чывинин.
Ынръак' моогъэ к'ачакэната.
Эвыр кэльэнпын'эвэ к'ачакэната нэнавылгыпк'эн, эвыр Эк'итчъэринэ э'птэ ынн'ин нинэнтык'ин.
Ымыльо мынгыт чывининэт кэльин.
Ынръак'-ым гытката вылгымнэн.
Лыгэн эвыр э'птэ гытката пэкул кэльин нинэнинтык'ин.
Эвыт ынкы ынн'ин нинэчвик'ин кэльэнпын'эв.
Аны к'ынвэр ытръэч пэлятгъэ кэльин йыкыргын, лыгэн ынк'эната вылгымнэн н'инк'эй.
Вынэ нэмык'эй Эк'итчьэринэ йыкырга нэнавылгыпк'эн — левтылвинин.
Ынк'оры н'ытогъэ, рагтыгъэ.
Ярак никвъэн:
А'тав, нытуттын'игым.
Нэмэ ынк'о эргатык ытлён нэквэтк'ин.
Ынръак' люур кэльин магляльын льунин, о'равэтльат нэнаяак'энат.
Ымы нак'ам авэръэнан'айн'ын нинэйн'эк'ин.
Эвыт ынкы нинэлгикэнчьивык'инэт о'равэтльат.
Ивнин кэлы:
А'тчанэн кэльэтэ.
Нивк'ин Эк'итчьэри:
Люур ынк'эн ричиткинэт льунинэт рэллетытвальыт ван'к'ыгваляк'ай, ван'к'ъыттъык'ай, пойгык'ай.
Айылгыръогъэ кальайн'ын, инэн' рырыткуйвынин, равэръэпатъёнэнат о'равэтльат, ынк'о рагтыгъэ.
Н'инк'эй пыкиргъи ярак.
Лыгэн-ым н'инк'эй лымынк'о галяйвын'н'олен, нак'ам лыгипэтле нымэйн'этк'ин.
К'ол итгъи льунин ынан кэльин гин'ынгин, эвытлым уткучьын — лыгэн-ым ок'к'амайн'ын.
Ынръак' ынкэчыку нъэлгъи, ынк'эн н'инк'эй.
Нырантон'н'ок'эн, нылвавк'эн.
Эчги нырантон'н'ок'эн, у'рэн'энри начгытатк'эн.
Тэгмэтэквъи н'ыток.
К'ынвэр ынкэчыку арычгатгъэ.
Кэлы нылек'ин, нивк'ин:
Лыгэн н'инк'эй ынн'ин ныръыарычгытвак'эн, гыръувъилин ук'к'эмчыку.
Кэльэтэ йытонэн ытлён, нинэнйигытчевк'ин.
Лыгэн этлы ныйигытчетгъэн ытлён.
Пиринин кэльэтэ, н'инк'эй гъивэтлин, к'ынур гэвъилин.
Ынк'о эмтэйпынэн э'ннык'алетлы гыткайпы, нак'ам ытлён этлы нилюльэтгъэн.
Рыпкирэнин.
Кэльин н'инк'эгти коргавръогъат:
этлы ныйигытчетгъэн ытлён.
Пиринин кэльэтэ, н'инк'эй гъивэтлин, к'ынур гэвъилин.
Ынк'о эмтэйпынэн э'ннык'алетлы гыткайпы, нак'ам ытлён этлы нилюльэтгъэн.
Рыпкирэнин.
Кэльин н'инк'эгти коргавръогъат:
Рэк'улымн'э гымнан трэнун'ынэт лылек'эгти ынкъам мынгык'агтэ!
Э'тки пыск'унгынникк'эй!
Льолк'ыткынык ныгтывакъорок'энат кэльэн'инк'эгти амкортава.
Эк'итчьэринэ нинэвинвыйгук'инэт, ытри-ым нытэргыръок'энат.
Ынк'эн э'тки рак'ылк'ыл, мин'кыри вальын пыск'унгынникк'эй!
Ынан эргатык нынвэйн'ыгъэн!
Гынин рэк'ын ивыркын пэкул?
Н'эвъэн нивк'ин:
Гынин-ым?
Н'энк'айыткынык нэтрилгъэн инэнъюльын.
Эчги йылк'этгъэт, илюльэтгъи Эк'итчьэри.
Люур кэльин рыюльын к'улильэтгъи:
Ныгитэк'ин, нак'ам мэлпэнин — гэвъилин.
Ныттъыттъыгъэн.
Мачьоран' панэна напэлягъан.
Нэмэ ынк'о илюльэтгъи.
Гынмылкинэк мык'ын' к'улик'ул:
Натан'ынамэчавын.
Илюльэтгъи н'инк'эй — люнъэйн'этэ.
К'утгъи.
Эвын кальайн'ын гэн'эвъэнэ о'рагты ныйылк'этк'инэт тампэлгъэвкы.
Эк'итчьэринэ чинит пэкуле пилгытчиткуйвынинэт, ыпаннэнат.
Кэльэн'инк'эгти рыгъевнинэт ынан, э'птэ ырык ытльамэл нывэтгавк'эн:
Вай а'ттав лыгэн гынникк'эй тынмыгъан!
Эвыр-ым к'утти лылякыкватэты к'амэтван'н'огъат.
Люур ытри а'нк'атын'н'огъат, нытэргатк'энат.
Нинивк'инэт н'инк'эе:
К'ынуркыниткы, а'тавлыгэн пыск'унгынникк'эй!
Эк'итчьэри кэльэмил чинит нывэтгавк'эн.
Э'тки аны нытэргатк'энат кэльэн'инк'эгти:
Эк'итчьэринэ валяйн'а тэн'эмкэгынмытчиткутэ тымытконэнат.
Ынк'о ытлён рагтыгъэ.
Тургинэт эн'инк'эйкэ инэнтэтыльыт эмнун'кинэт итык тыткунэт.
Китъам мытъытвын'гъэк.
К'инэтъытвын'ги!
Ытлыгэ нинивк'ин экык:
Вэнлыги чинит Эк'итчьэри тьытвын'гъи въэе, ынк'оры-ым ы'твыльэтгъи.
Н'оонк'о ытлён нъытвыльэтк'ин.
Ыннэн мэмыл льунин, тымнэн ынкъам йын'энин.
Люур льунин, эвын энмыткынык нывакъотвак'эн кальайн'ын, егыт мимлычыку ан'к'ак: ынн'ин нимлывичвэтк'ин.
Кальайн'ын иквъи:
Мынувичвэнмык!
Кэлы натчык'эн, ванэван намэчатгъан, вэнлыги нывытрэтк'ин, к'ынур н'агчын'ын.
Натчык'эн Эк'итчьэри — лыгэн кэльэк кыягпытвыгэн'кы нынъэлк'ин.
Тан'ъотчой нинэлк'ырирк'ин кэльэтэ.
Нивк'ин:
Гынмыеп тъычечыпонток'аатыркын!
Кита ынръак'-ым мынпонточет!
Эк'итчьэринэ гылгын'к'ач йымнэн уккэнчи, мэмылен к'эчеэръын ымыльэты йытонэн, ратчок ёнэн, к'ол гыргоча нэмэ уккэнчи йымнэн.
К'ытгъи кальагты.
Кэльэтэ ивнин:
Арычгатгъэ н'инк'эй.
Нэнаваляткок'эн кэльэтэ, уккэнчи нытъаетчак'эн.
Вылгынанк'ыльэгыт!
Кэльэтэ рунин понты, нивк'ин:
Эк, э'птэ гынрак'!
К'онк'ытваляк'ая кит-кит нинэнйик'ин.
Кальайн'ын нык'улильырук'ин:
Нак'ам гым игыр люнтъыле.
К'ынвэр Эк'итчьэринэ рытраск'ычаннэн.
Кэлы въэн'н'ок э'птыткугъи.
Люур ынан льунин кэльин ы'твыльын.
Кэльэт люур иквъэт:
Ыргынан и'нныпитэ нэтэгрыгъэн, нэнвэтгъэн.
Эк'итчьэринэ ырык и'нныпитэ тэгрынин кэльэтвыльын.
Люур ы'твъэт атчатгъэ.
Аны колё люур ан'к'ы ёо'ръочгатгъэ, мимыл айычгэръотчатгъэ.
Въэйъытвыльык'эй к'ынур въаглын'ын, айычгэйн'а ан'к'ачормэты рыноманнэн.
Н'ыпэгъи, эквэтгъи амнон'эты, льунин амран, рэск'иквъи.
Ынкы ытлён нытвэтчак'эн амрак.
Аны люур вай пэнъёлгын авылк'энатрыкыльэн вытрэтгъи.
Ынк'о люур ныпинтык'этк'ин кэлы, нивк'ин:
Рэк'э яран'ы нэрэск'ивын?
Эчги левыт пинтык'этгъи гынонпэнъёлгэпы, Эк'итчьэринэ и'нныпитэ тэгрынин.
Люур ытлён ынкы яалятгъэ, пэнъёлгык нэмык'эй рылгъэ.
Ынкы ивтыл н'ирэк' илкынпын'эвк'эгти, кэльэнпын'эвк'эгти нылгэпычвэтгавк'энат:
К'ол-ым вэнвынмыкэн, рыпытвынтаннэн гылгын, ынк'о-ым йымнэн, аймак румкэвнин.
Люур кэльэн'эвыск'эт мэн'к'о етгъи, иквъи:
Эпэк'эй, ытлён на'м ынрак' мэливыльульивыльигыт?
Нывитк'ийгыт, тъыръэгъэк тъыливыльугъэк!
Ынкъам к'ыетгъи эк'ылпэ, э'тки н'оты а'твкэвма варкын.
Ии, трэетгъэ, ытръэч к'ытипъэйн'эльэчвэркын, ынан к'улигйит трэетгъэ!
Эквэтгъи н'эвыск'эт, пычвэтгавтомгын — ынпын'эвк'эй тымнэн Эк'итчьэринэ, ынк'о н'ытогъэ.
Йъонэнат э'йн'эвыткульыт, ымыльо ынкы тымнэнат, рагтыгъэ.
Ытлыгын, ытля энмэч галгэчелгылылявленат пэгчин'этэ, нычимгъук'инэт:
Эк'итчьэринэ ивнинэт:
Китъам ынрак'-ым мын'эвыллепыткугичигъэк.
Ынк'о ытля ивнин:
Эквэтгъи.
Эмнун'кин чавчывэн нымным йъонэн.
Ы'ттъыётральэн н'ирэк' н'ээккэт нытвак'энат,  яатральэн-ым ыннэн н'ээкыкральэн н'ирэк' н'ээккэт нытвак'энат, н'ъочьын.
Люур вай ы'ттъыётральык рэск'иквъи мэмылк'ай.
Лыгэн мэмылк'ай нылек'ин.
Этынва намн'ылён:
Чамъам к'орайпы рэлейвыгъэ.
Ынк'эн к'эптин к'ытрагыткы, к'ыпин'инмытк'уквыткы!
К'эптин натрагъан, нэнмытк'увын.
Н'ытогъэ мэмылк'ай, яатрагты к'ытгъи.
Энаральэн н'ъочьэн н'ээкык иквъи:
Ынкатагнэпы ынн'ин-ым к'орагты нылк'ытк'ин амк'ынъычо мэмылк'ай.
Тытыл никвык'ин, н'эвъэнлык'ыле ытлён тин'утэ нинэнтык'ин, к'элюк'-ым мэмыл.
Ынн'ин яатральа э'нк'у люн'ылгэ нэнтыгъэн мэмылк'ай.
К'ынвэр иквъи:
Нак'ам ытръэч н'ирэргэри ытри ытлыгык'эй, юрэк' пэлк'этыркыт.
Ёпаннэнат.
Ытлыгэ ивнин:
Мэвын мэн'к'о н'эвыск'эт нъыльугъэн?
Лыгэвиръэ к'ытгъи Эк'итчьэри, тэнуйгэвиръыт пэлянэнат.
Лыгэн-ым о'равэтльан пыкиргъи нымнымык, нэмэ ы'ттьыётрайпы тагъэ.
иквъи ытлыгын.
Ынк'оры рэмкын рачвын'гъат: гэкэн'э чымк'ык.
Эк'итчьэри-ым чейвэ.
Аны эквэтгъи к'лявыл, колё гэкэн'ыльымкык рээн яачы нылек'ин.
Каврантатын'н'ок гэкэн'ыльэ нъатчагъан чейвыльын.
Ынк'оры гэкэн'ыльыт эквэтгъэт.
Эчги каврантатгъат, Эк'итчьэри аны гакытгынтатлен.
Гэкэн'ыльык тан'ъыттъыёл пыкиргъи.
Э'ргынрэ к'утти н'эвыск'этти, пин'мытк'увыльыт, нэмык'эй вэтчатгъат.
Ынкъам ынкы нытвак'эн ынин н'эвъэнлык'ыл.
Нак'ам Эк'итчьэринэ ытръэч тин'ы нинэнрык'ин.
Галягты ынан левтык кэн'кэлтивынинэт пин'инмытк'увыльыт н'эвыск'этти.
Ытръэч.
Энмэн гатваленат н'ирэк' йичемиттумгыт: ынпычьын, ынинэлын,— Кайом ынкъам н'инчьэн ытлен'и — Н'эскэрултын.
Ытри нувичвэтк'инэт ан'к'ачормык.
Н'инычьэ ытленъютэ нинэнрык'ин выёвэ.
Ытлён нылвавк'эн выёткок ыяагты.
К'ынвэр к'ытрирэгъи ынн'ин увичвэтык.
Ынан ынинэльын ивнин:
Кэтэм ырык гыргоча ныгаляк'эн ивырвин.
Н'эск'эрултын чит выёткон'н'огъэ эвырвэгты, ытръэч-ым ынпычьэ ынинэльэ а'рэнэн ытлён, энмэн авнавъёпка гатле.
Лён'валёма рыннин ынинэльын, выёмнэн ивырвин.
Чен'ыттэтгъи гатле ынкъам аранма тэкэм н'энк'айыткынык иргъи.
Н'инчьэтэ камчечытвама кыплыск'ычаннэн гатле выёта, рыръэчумкэвнин ивырвин и'тын выёта.
Эк'ылпэ лён'ыгтота рыннин Н'эск'эрултынэ рылгылгын, люур авэтывак ивырвин рин'эск'ычетгъи, ынкъам рэквэтэвнин Н'эск'эрултын ыяагты, ынык кытчыгъёлгэты.
Э'рыкут Кайомына кытгынтыпэнрынэн ивырвин, ытръэч лёнйъота рыннин.
Ивырвин вакъогъэ кытчыгъёлгыткынык ынкъам ивнинэнэт к'эйивырвик'эгти:
К'улилыръугъэт к'эйивырвик'эгти кынмал:
Этъо к'улилыръугъэт к'эйивырвик'эгти, нэнвэнтэтынэт и'н'ъин'ыт ынкъам тэнмавымгогъат пэнрыткок.
Лылет рыпэт ыргинэт талвачелгата нитк'инэт.
ынкъам тэнмавымгогъат пэнрыткок.
Лылет рыпэт ыргинэт талвачелгата нитк'инэт.
Чен'ыттэтгъи н'инк'эй, айылгавын'н'огъэ.
Авэтывак' тин'уск'ыченнин рылгытлын'ын, кыёчгыткогъэ ынкъам ралеск'ычатгъэ ан'к'агты.
Ынкы ытлён въэнык'эю нъэлгъи.
Ытлён эк'ылпэ эквэтгъи ынэнальэты.
Колё гакоргавлен аймавма Энчьавэгты, эчги н'ытон'н'огъэ мэмлычыкойпы, ытръэч-ым ынкэк'эйык пэнрыткогъэ ивырвин.
Ин'к'ун ивырвэ эвнэпирикэ нынтынин, ытлён энмо нъэлгъи.
Энмэн-Равыкво.
Ынпыянва н'откатагнэпы к'онпы лыги нылгык'ин ынк'эн лымн'ыл, чама к'онпы гырэпык ныяак'эн, нытвык'эн нананагты, энмэн э'тки авалёмка вак.
Ытръэч.
С.
Ён'авъёчгынэн н'эвъэн нылгиныгтин'к'ин, энмэн нынны Варэн'н'ы.
Ганымытваленат Ён'авъёчгынтэ гэн'эвъэнэ, нак'ам уйн'э энаральыка ымы тъэркин н'элвыл.
Ён'авъёчгынэн н'эвъэн нылгиныгтин'к'ин, энмэн нынны Варэн'н'ы.
К'ол итгъи лыгилвэн'элвыл тагъэ Ён'авъёчгына н'алвыльэпы, лыгэн-ым тан'ымыльо н'элвыл рэквэтэвнин.
Ён'авъёчгын ак'аака нъэлгъи, к'элюк'-ым ымы эвиръылк'ылкэ, этэйн'эткэ.
Ён'авъёчгын колё ныкэтгук'ин, нымлык'эн, к'онпы нэнанмыткок'энат кытэпат чама лыгилвэт.
Мэчынкы ганымытваленат.
К'ол итгъи Ён'авъёчгын рагтыгъэ ылвагэленвэпы, эвын уйн'э ярак Варэн'н'ы.
Нъатчальатк'эн.
Люн'ъетэ н'эвъэн.
Колё капчачаквъэ.
Ымъылён'эт тан'лымынк'о нэнарэрк'эн, к'онпы нэналвавк'эн льук.
Ынн'ин тъэче кивыткугъи амынан.
К'ынвэр тэн'выск'эквъи энарэрык.
Яран'ы тэгнымэйын'к'ин тытлёпыльаннэн камлелы, ымы ёрон'ы.
Вакъогъэ чотыткынык, нъэгнотытвак'эн, нымук'эткук'ин.
Люур тытлякагыргэпы челгырэк'ок эвын'н'ой:
О-ок, а'мын Ён'авъёч, нырэк'игыт, нымук'эткуйгыт?
Эк'уликэ к'ытваркын!
О-ок, а'мын-ым чит ейвэче гыныкы,— ивнин рик'укэтэ Ён'авъёчгын.
Ён'авъёчгын вакъотанкавн'атгъэ ынкъам иквъи:
Кита ев-ев, Нутэн'эвыт, нэмэ рэк'ын ривн'ыркын?
Челгырэк'ок нылгык'ин Нутэн'эву.
Нутэн'эвыт иквъи:
А'мын-ым, Ён'авъёчгын, итык-ым гымнин нинъэйвын нъыркылеркын, мэчынкы нъытвагъан.
К'ытэйкыгын ёмроттэн тин'ур эвыр н'ирэк' мъэмит.
К'ыръэтгыпгын Варэн'н'ы, митъэлыги танн'армачьа гэнгынтэвэтлин ынкъам игыр н'энку варкын.
Такамръэтык ичгуйгык варкын танн'эн ръэтайпын, ынанъаё рэвытрэты.
Эченур к'ытанчамэттагын, э'тичгын нылгэлк'ин.
Эвыр к'эгнэвмич рэнъэлы к'ылк'эгнэквын, эвыр рилюльэтыркын — к'ын'ирэк'эв.
рэнъэлы к'ылк'эгнэквын, эвыр рилюльэтыркын — к'ын'ирэк'эв.
Эргатык Ён'авъёчгын эквэтгъи.
Нутэн'эвыт яральо пэлятгъэ.
Ён'авъёчгын гурэтылелин, к'ынвэр вытрэтгъи ичгуйгын, ынкы нымъэлильэтк'ин ръанотачгын нымэйын'к'ин.
Лыгимэрынрэк'эй чамэттанэн, колё нылгэлк'ин, нак'ам йынйына нывъенток'эн, йилиил-ым лыгэн йынйынэн — ынк'эн энмэн танн'эн ръэтайпын'.
Эчги рэймэвнин, аны к'эгнэвнин, рыпыткэвнин, пэк'этатгъэ.
Нэмэ рын'ирэк'эвнин, тан'ынмынэн.
Йъонэн.
Ынн'атал ынк'эн алван' вальын кэлы, ымыльэты гарыглен, лыгимэйн'ывэгыльын, майн'ыванныльын.
Ён'авъёчгын рымагтэты эквэтгъи, нэмэ гурэтылелин.
К'ынвэр вытрэтгъи нымным.
Ымыльо ярат тэн'илгырэтэмыльыт.
Ы'ттъыёлральо нитк'ин мачьянра, аръаля нымэйын'к'ин яран'ы.
Ён'авъёчгын чичеквъи.
Эвын'ан ынк'эн танн'армачьэн яран'ы.
Авытрыкэгты вальын ваны ынан льунин.
Ынкы тинэнвулк'ытвинин.
Волк'ытвэма тан'амалван' вальыт н'эвыск'этти наймыльатк'энат.
Ён'авъёчгын к'онпы майн'ырайн'эты нытлепк'ин лыги нинэлгык'ин н'энку вальын ынин Варэн'н'ы.
Талватотъавтагнэты нымкык'ин ёкват нывакъольатк'энат гытгык, нак'ам ныкоргъав нъэйн'эк'инэт.
Люур Ён'авъёчгын ёквано нъэлгъи, нэмык'эй вакъогъэ гытгык, к'онпы нъэйн'эк'ин:
Варэн'-го-ок!
Варэн'-го-ок!
Нак'ам ынанмайн'ычьо нитк'ин ёкваёк, ымы ынанэргъайн'ачьо.
Танн'армачьыйн'ын, кынмэчыку вытрытвальын, чечыльатын'н'огъэ.
Нивк'ин:
Ынръак' к'ол ёкваё алван' э'йн'эркын.
Ленытэк'-ым Ён'авъёчгын етгъи.
Лыгэнъури мин'кыри рыннин ръэтайпын, алымы ак'анмын' вальын?
Варэн'н'ы ынанъяачы аймыгъэ.
Эвын нытэнтутъэвк'ин.
Наймыйыръатк'эн, люур койн'ык'ачайпы чыпъынтогъэ ёквайн'ын энмэн Ён'авъёчгын.
Гэлгичен'ыттэтлин Варэн'н'ы, мэрынрэ иквъи:
Ок-кой, ынрак' иа'м етгъи, ытлён танн'а наранмыгыт.
Ён'авъёчгына ивнин:
Вынэ амъатав тыпкирык, колё а'к'армагты вальын ръэт тырмагтын, энмэч эк'ылпэ к'ын'элк'иквъи.
Варэн'н'ы нэлк'иквъи ёквак, чыпъэтгъэт, гынонгыпы чыпъынтогъат.
Камлелы ырык ёквамкин'ыт.
Рин'эгъэт ымыльо ёкват.
Ныкирит рин'эмъетгъэт ынкъам Варэн'н'ы эмрынгиитэ нийн'эк'ин ёквата.
К'ынвэр пыкиргъэт ярак Ён'авъёчгына.
Нутэн'эвытынэ нэмэ ивнин Ён'авъёчгын:
Митъэлыги ръэтгыпыльыт рэенн'ыт, етъан' к'ытваркын.
Ён'авъёчгын тан'амк'ынэргатык тэн'эмкыргуттэ нун'элыльэтк'ин.
Варэн'н'ы ытри Нутэн'эвыт нувильэтк'инэт.
Равролмык нэтэйкыгъэн рыгъёлгийн'ын атчынвылк'ыл Ён'авъёчгыргэн гэн'эвъэнэ.
Пыкирмич танн'ыт, Нутэн'эвытынэ ивнинэт Ён'авъёчгынтэ:
К'атчыск'эвтык, н'аан танн'ыт пыкэрын'н'огъат.
Атчыгъат Ён'авъёчгынтэ.
Пыкэтчыкэвма, танн'ыт нырымъэйн'эк'инэт:
Авач!
Авач!
Ён'авъёч, вай мытынмыск'эквыт!
Пыкэтльэты н'ытогъэ Нутэн'эвыт.
Танн'армачьа пынлёнэн:
Э'ми-ым вай Ён'авъёчгынтэ гэн'эвъэнэ?
Нутэн'эвытынэ ивнин:
К'ун нэмэ гэлвэгилилинэт, итык эвын-ым ятын'н'огъат.
Виин мынк'амэтваркын!
К'амэтваплыткок ичгичивыльыт лывавын'н'ольыт танн'ымкин'ыт йылк'этгъэт.
Атчьатын'н'ок танн'армачьин'а ивнин Нутэн'эвыт:
Эвыр рининин'ыт Ён'авъёчгынтэ, к'ыныгъевыткуги!
Эчги тан'ымыльо танн'ыт йылк'этгъэт, Нутэн'эвытынэ э'йн'эвнинэт Ён'авъёчгынтэ.
Лыгэк'ылпэ н'ыроргарэ ярак камлелы нэтрилынэт ун'инэн'эт ынк'о найыныпын.
Аны колё тэн'кыргуттыт гэнлетръулинэт.
Танн'ымкэн'ыт вытку тылвэ ныгъевк'инэт.
Лыгэн н'ытольыт Ён'авъёчгына нэнатынпык'энат пойга, нак'ам ынан ымыльо танн'эн ирвыт гэнумкэвъюулинэт.
Ынкы нэмык'эй гэлвылин танн'армачьин'ын.
Ынн'ин нэткун танн'эн ииррьэт.
Ён'авъёчгырык элвэльин яран'ы нэтэйкыгъэн, колё тагнымытван'н'огъат.
Ытръэч.
Лурэльыт нымн'ик'инэт.
Мын'эск'эвын'н'ок, тан'ымыльо нэнэнэт ыннанрак нэнтынэт.
Мын'эгтыгъат ытри Льорагты.
Ейвэлк'эй-ым к'ол нэнэнэрык рээн нытвак'эн.
Ынкы вай-ым гатароск'ынленат, э'птэ нымн'ик'инэт ныкитэ.
Аны нык'улильэтк'инэт!
Нинивк'инэт ейвэлк'эе:
Аны, эк'уликэ, кэльэтин'уркынитык!
Ымыльо нэнэнэт авалёмка нитк'инэт.
Йъэлыги пытк'ылым рымагтэты ныгаймавк'энат.
Нъэн'ойпэвык'эн ейвэлк'эй, тэнн'у нылгивык'ин.
Вэнлыги лыгэн нылек'инэт, к'ынвэр кэльэтин'угъэт.
Ан'к'акальайн'ын гэтин'улин, ытлён гэттэтлин.
Кэлы уйн'э эльулк'ылвытрыкыльин, тан'ымыльэты кырвэрыльин'ын.
Ейвэлк'эй танойгытвэтъёлгэты гэттэтлин.
Ынан нэнэнъэчьулгык'эй гэймитлин.
Танойгытвэтчык'огты ытлён гэрэлин, гэгынтэвлин.
Кальайн'ын гывагъэ тытлык, амъелычгын нинэнъылик'ин.
Тан'ымыльэты н'ан ынан руйвынинэт кымин'ымкын.
Эмъэнк'эвэ-ым к'утти ытръэч гэгнунылвийвылинэт.
Эчги н'оон елын'ым нинэтин'ук'ин кальайн'а, ейвэлк'эе нинивк'ин:
Вынэ вай гым лён'ынма инэнтыгъи!
Эчги кэльэтэ нинэнъылик'ин елын'ын, ейвэлк'эе нинэттъыттык'ин гырголяйпы.
К'ынвэр энрэск'ивэткэ рытчынин.
Кальайн'ын выск'ырэк к'ынвэр-ым ченэт ванвэты рагтыгъэ.
Ейвэлк'эй-ым виригъи ынкъам а'тчан'н'огъэ о'равэтльарыкы.
Пыкитръугъэт мын'эгтыльыт.
Уйн'э кымин'ымкын, к'утти ытръэч чивыпытти гэгнулинэт.
Эргатръок ымыльо иквъэт:
Э'птэ кита-к'ун, мынтэнэнэнэк'эйн'ымык.
Ейвэлк'эйигыт-ым, рэк'ын гыт риквъэ ынкъам мури ынн'ин мытритгъэ!
Ейвэле нинивк'инэт:
Н'эвэк'-ым нинивигым.
Эк'уликэ, кэльэтин'уркынитык!
Ныркыпчевэгым, нъэн'ойпэвэгым!
Ынн'ин-ым мынинмык кита-к'ун!
Ии!
Пойгыльымкын тытлык гатчыръоленат.
Аны рэмкын нык'улильэтк'инэт, лыгэн пэнинэмил нык'улильэтк'инэт.
Пэнин-ым кальайн'ын гэттэтлин.
Н'инк'эе нинивк'инэт:
Эк'уликэ-ым аны, кэльэтин'уркынитык!
Лыгэн нэн'ъойпэвык'эн, нынгэргэвъюук'ин.
Эчги тытлык пыкиргъи, аны напойгыпъёгъан, нанмыгъан кальайн'ын.
Ынк'о лыгэн тэлпыгъи.
Ытръэч.
Энмэн ганымытвален ыннэн ройыръын.
Ынкы гатвален ейвэл.
Ынк'оры ынйивэ ытлён ралк'ан'ынвык гапэлялен, ы'твэ ялгытгъат.
Эвын кыеквъи ейвэлк'эй — гъытвыткынатленат.
Чит ытлён кытгынтатгъэ, чит ы'твык инэнрэтгъи, ынйивэ лыгэн тэвэнан'ата кэгынмык кыплынэн.
Тэргатгъэ н'инк'эй, пэлк'ынтэтгъи.
Ынн'ин ытлён ралк'ан'ынвэпы нычейвыткук'ин, нытэргатк'эн.
Волк'ытвэма, тин'учьык'эй льунин, нинэнрык'ин ынкъам панэна ралк'ан'ынвэпы нычейвыткук'ин.
Люур рик'укэтэ йъонэн, ивнин:
Ынръак' нырэк'игыт?
К'ун вай ынйивэ йылк'ыльигым ралк'ан'ынвык напэлягым.
Чит тинэнрэтгъэк, тэвэнан'ата энаркыплыгъэ, — ейвэле нэнавылгыпк'эн тин'учьыкэе рэк'окалгын.
Илкин н'отк'энак'ай рэк'ыркын волк'ытвэмачы, емгымгыргык'ай!
Вынэ лыгэн гыныкагты!
Мэвын нинъэтэтк'ээтын!
Вынэ к'эйвэ, энмэч н'оонрэ вай мыныткивыск'ивмык омъянвэты!
Тин'учьык'эй ейвэлк'эе тин'уру тэйкынин, мъамэлгын-ым уттин.
Ынк'о ытлён рик'укэтэ нинэныгъюлевк'ин тин'урыткук.
К'ынвэр, н'инк'эе пчик'эт тымын'н'онэнат, к'ынвэр рэвымрэвыт, милютэт, рээн лиглиг мэн'к'о нинэрэтк'ин.
К'ынвэр, ейвэлк'эй мэйн'этгъи.
Рэк'окалгын ынан пиринин, н'эвъэну лыгнин.
Ынк'о ытлён чинит татэн'орын'н'огъэ, ылвольатын'н'огъэ.
Ынк'оры н'ирэк' нэнэнэт нагтонат.
Нылвэгилильэтк'ин ейвэл, энмэч колё гамайн'атычгатлен.
К'ол итык ытлён ылвагэленвэпы пыкиргъи, эвын ёрон'ы гэтэйкылин.
К'амэтвама, рэк'окалгын ылвэнэлгылпынитык рымагты нэтчетатк'эн, ныпирк'ыгилик'ин, нивк'ин:
Мэй, тымкылевтин яран'ы?
Ии, вынэ нымэлк'ин игыр вай.
Итык ынйивэ гэнинтыплыткуйгым, итык мачынан.
Ынръак' нувичвэтк'инэт ынкы нэнэнэт.
Ылвагэленвэпы пыкирык, нинивк'ин к'лявыля н'эвъэн:
А'мын н'ан, мури чит тэленъеп ынн'ин нувичвэнмури!
К'ун мэлынн'ин,— рик'укэтэ татлыгнэн.
К'ол итгъэт пэляткольыт ынйивыт иквъэт:
А'мын н'ан, ытлывъён ы'мрилти кита-к'ун мынъёпатынат, эплеэн мин'кэмил элгыпэрагъат, лывэкатъягъат.
К'ытгъэт-ым, люур нэльугъэн нымным, иквъэт.
Ынръак', н'аанк'эн мин'кэкин нымным?
Найъогъан, пыкиргъэт.
К'лявыля ивнин н'эвыск'эт:
Вай рэмкыльыт!
К'увигынэт ынкъам эвыр мимыл етъан' имйыръэткин ынпыначгэн!
Ынк'о ынпын'эвк'эй эвын'н'огъэ:
Емгым а'мын, ынтыён вэгыт ымы плекык а'лянторкыт!
Ныкэтльаткэн рэк'окалгын, ныкитэ нъурэвк'ин о'рагты нывэнвымэрэнтывак'эн.
Раск'ыткынык, утъымык угнэлгык'эй нынэллетытвак'эн.
Люур иквъэт рэмкыльыт:
Э'э вай, ынпыначгын имйыръэтгъи, кита мимыл к'ыгтыгын!
Лыгэк'ылпэ н'ытогъэ н'эвыск'эт, лыгэн люн'имлынэймэвэ итгъи, к'ытлыги, рик'угнэлгык'эй йыпыск'эвнэн.
А'тчак лывавык, ы'вэкуч н'ытогъэ.
Люур и'рэкэн'кэлетгъи раск'ыткынгыпы рэк'окалгын, лыгэн налгын'ойн'ын эвкы.
К'ытлыги, ынк'эн рэк'ограгты рылыск'эквъэ.
Ытлён налгын'ойн'эпы к'лявыля а'рэнэн, нинъэйн'эвк'ин.
Люур рыльыпэннин н'алгын'ойн'ын, ивнин:
Э-эк, к'ыетги, мынрагтымык!
Тэн'вэгычьык ы'нынн'автын'атгыт!
Ынн'ин к'лявыля тэгмэтэвнин э'йн'эвкы рик'ун'н'эв.
Ытръэч.
Тэлмийн'ын ганымытвален гэн'эвъэнэ ынкъам гэн'ирэнкымин'э.
К'онпы тилмэ нинэривлык'ин ръэв.
Н'эвъэн этлы энантымн'этвавкыльэн: к'онпы нытэкичгымигчирэтк'ин, нэлвэтк'ин.
Ы'вэкуч н'эвъэнэ нинивк'ин:
А'мын, кита к'ыпагэ, мэчынкы ыллён тэтэкичгын'ык, к'ыпагэ.
А'мын, вэлер лымн'э к'унэче трэквэтгъэ, тривинигъэ.
Эквэтгъи эвэнэнвэты тилмытил.
К'оленымгыпы ырыкы к'ытгъи к'ол тэлмийн'ын.
Н'оон ярак к'ача рыров вакъогъэ, иръытвыгъи ынкъам йъонэн тэкичгымигчирэтыльын.
Н'эвтилмэ пынлёнэн:
Какъом, нырэк'игыт ынръам?
Э'мъим гынин ы'вэк'уч?
Гивинилин.
Нырэк'игыт-ым?
Вынэ нэнэнэт тургинэт тыгтынат.
Э-эй, вынэ к'ырым мыйылгыт.
Ыныкит эйылкэ ринэнтыгъэ, вай-ым транмыгыт.
Э-эй, вынэ к'ынрагтатгынат.
Рыкэргыпаннэнат нэнэнэт, ынк'о-ым йылнинэт ыныкы.
Лыгэн пирининэт, рыгчыко ёнэнат нэнэнэт, ынк'о вэтчатгъэ, н'ан лыгэн тыргочагты эквэтгъи.
Этъок'аак'ын н'оон ининигъи тилмытил, ытлыгын нэнэнэргин.
Эвын етэвчывэптыйн'ын нинэнрык'ин.
Н'эвъэн-ым пэнинэк нымигчирэтк'ин ывэрак.
Н'эвъэн ивнин:
Вынэ тырэнпэмэквыт, алва к'ылеги, к'ырэги, тырэнпэмэквыт!
рытрилнин.
Иръытвигъи, ынк'ъом к'ыриннин н'эвъэн.
Льунин ы'вэк'учитэ.
Н'эвъэн-ым ивнин:
рытрилнин.
Иръытвигъи, ынк'ъом к'ыриннин н'эвъэн.
Льунин ы'вэк'учитэ.
Н'эвъэн-ым ивнин:
Авалёкыльэгыт иа'м?
К'ун гыт авалёмкыльэгыт.
Нэмэ н'эвъэнэ ивнин:
Ынк'эн к'ун-ым тивыркынигыт, люрэк' гэлейвыльэтэ мэн'к'о.
Лым-ым гэнэнэнэтэ мытратвагъа.
Нэнэнэт н'ан тилмэ рэквэтэвнинэт.
Ка-акомэй!
Вынэ мыръэтгыпынат.
У'рэмин'кыри эквэтгъэт?
Н'ан-ым н'отк'о лыгэн у'рэн'энри.
Элвэльинэтэ авэръэпыгъэ ынкъам н'ан лыгэн кытгырголягты рин'эгъи.
Н'эвъэн нинивк'ин:
Мин'кэмил урэльу гагырголятлен?
Ынн'ин-ым н'ан урэльу гагырголятлен.
А'мын-ым ынк'оры эквэтгъи.
Люур яран'ы льунин ынан, аны ръавыквыйн'а ранмынатрыльин'ын.
Выквыт, кольом выквин'ыт.
Пыкэтчык'эвэты, вакъотылягты рыпэмэвнин яран'ы, ранмынатрыт тан'амн'оонко иргъэт, ымы рэтэм йыннин.
Иръытвигъи, ынк'о к'ытгъи.
Этынва ивнин:
Како, мэн'к'окэнайгыт?
Ыллён вытку гынан ынн'ин яран'ы рытын.
Мин'кыри нылк'ытигыт?
Вынэ нынананарэрэгым.
Э-эй, элымн'э нынананарэрэгыт.
Ыллён н'ан гымык ынинэльэ айвэ н'ирэк' нэнэнэт нинэнрык'инэт.
Н'ан галягъэ.
Ынкы к'ырым к'ыпкирги.
Рай ынкы-ым эмгынунык варкын ылвайн'ын.
К'элюк'-ым н'оон егыт энаратралеты варкыт нутэск'ык.
Ыныкит н'ан н'утри нывнынтатк'эн, лыгэн имыръэнут галятыляльын нэнанмык'эн.
Ымы ынн'ин нэрэнтыгыт, ынк'оры-ым н'оон нъимпык'ин.
А'мын-ым к'ун мин'кыри, мачынан вынэ мэквэтык.
Н'ан рин'эгъи.
К'эгйипэ, ылвайн'ын колё нымэйын'к'ин ынкы нытвак'эн.
Вай майн'ырынныльин'ын н'ан нэймэвк'ин, к'эйгипъэм нывнынтатыльатк'эн н'оон тэн'эк'ылпэ.
Тилмэ, тыляма, гытолгэпы вэгылкунин, н'ан рырин'эвнин, ынк'ъом эквэтгъи.
Ынкъам вай нэнэнуткульык нытвак'энат ынк'энат нэнэнэт лым к'утти нэнэнэт гэюнрылинэт.
Ынкы-ым пичыгичильылк'ылти тармачьын'ыльэты.
Энаралык-ым яратъолк'айык винвыпкиргъи.
Пыкирык иръытвыгъи, рэск'иквъи.
Ранмычын'кы пэлянэн ылвайн'ын.
Ынкы нынымытвак'эн ынпыначгык'ай.
Ытлён ныгытъытэвиминн'ык'ин.
Ынк'энат-ым рай нинэнтэрмэчьын'эвк'инэт тэлмийн'а.
Рэск'ивыльын пынлёнэн:
Како, мэн'к'окэнайгыт?
Вынэ вай нананарэтльайгым.
Вынэ вай нананарэтльайгым.
Вынэ вай мурык ярак ы'ттъыёча варкын яран'ы ынкы рай варкыт н'ирэк' нэнэнэт.
Айвэ рыпкирэннинэт.
Ринъэквэтк'ээнн'ыт, н'анк'эн ривиник'ээнн'ыт, рэнтэвиминн'энн'ынинэт ивинийгу рытык.
Ынк'ъом к'лявыля ивнинэт авынральыт:
А'мын-ым рай ылвылю тыныпкирэтын торык роолк'ылё.
Н'ытогъат ынпыначгык'ай гэн'эвъэнэ.
Аны ынк'оры гэлвэтлинэт.
Гувилинэт, элвэльин кукэн'ы рититычьэтэ.
Колё гак'амэтваленат,      мин'кыри-к'ун гагтыгытъавленат.
Ынпыначгык'ая ивнин:
Ынкъам ынк'эн рэлгинъэквэнн'ыт.
Гым-ым к'онпы гынрырэтыльу нинэлгык'ин.
Ыныкит ытри нивиник'инэт, гым ванэван мыръэгъэк, к'онпы нинэнъюйгым, нинэгитэйгым, микырык рырак'авъёлк'ылтэ.
А'мын-ым вынэ эвыр рэйык'энн'ыт-ым, эвыр-ым ривинин'ыт, лыгэн кыйъогынат.
Вынэ-к'ун трайъон'ынат.
Ынпыначгык'ая н'ан гитэнинэт н'ытольыт.
Пирининэт тилмэ ымыльо нэнэнэт, рырагтаннэнат.
А'тав чит к'утти нэнэнэт ивнинэт:
Туръим?
Ымы мури.
Н'ан н'ырак' нэнэнэт рырагтаннэнат ынкъам ынк'эн тымн'этомгэн к'утти.
Рырагтаннэнат, ярак рыпкирэннинэт.
А'мын-ым вытку пыкирмич йъонэн ынпыначгык'ая тэлмийн'ын.
Ок, ынанкэнъым, микынэ эйминнинэт н'ан нэнэнэт.
Лыгэн-ым н'ытогъэ, н'ан-ым рин'эгъи.
Н'ан эквэтгъи панэнагты, к'ыриннинэт.
А'мын пыкитчык'иквъи тэлмийн'ын.
Н'аргын кытвак'эн авынральын.
Ивнин энмэн:
Како, лым рэк'и?
Вынэ тынананантагъак.
Ии, вынэ к'эймитгынэт.
Эвыр вытку рэйминн'ынэт, ыныкит янор увикит мынльувылгынэт.
Лыгэн тымлягты увикит мынынтынэт.
А'мын-ым вай к'лявыля н'эвъэн ивнин:
Элвэльин иръын к'ынъылигын, мыйпыгъан.
Рэмкыльын-ым вай ынн'энвальэръыльын.
Ынкъам гымык алван' вальын к'ынъылигын.
Алван' вальын иръын ръылинин.
Н'эвъэн нинивк'ин:
Митъэлыгъи вай ынн'энвальэръыльын, ыннэн тэн'ылгын мэн'ин въик лыгэн мытрэнэрэнн'ын.
Эвыр гым рэнанмыгъа, ынн'от вальын тэн'ылгын рэрэтгъэ.
А'мын-ым н'оон к'эйгипэ гырголятгъат, ынн'атал-ым гырголятгъат.
Рай гыргол гэтэйкэвлинэт.
Вынэ эвыр оратвак-ым тэн'ылгын эрэтгъи.
Тылельын вынэ н'эвъэнэ нэнъатчак'эн.
Лыгэн эвыр йъэнкы иргъи — йъонэн.
Эвын ынк'эн рэмкыльин тэн'ылгын.
Лыгэн к'ээк'ын вак люур н'оон нэрэтк'ин.
К'утынъэм кылетэ нинэнтык'ин.
Йъэнкы иргъи, эвын гатан'ынмылен.
эвыр йъэнкы иргъи — йъонэн.
Эвын ынк'эн рэмкыльин тэн'ылгын.
Лыгэн к'ээк'ын вак люур н'оон нэрэтк'ин.
К'утынъэм кылетэ нинэнтык'ин.
Йъэнкы иргъи, эвын гатан'ынмылен.
Уйн'э вагъэ тэрмэчьытилмытил.
Ытръэч.
Гымо
С.
Ынн'атал нак'ам нылгэныкалготкок'эн чама нылгинъыръык'ин.
Ганымытвален энмэн о'равэтльан Гымо.
Ынн'атал нак'ам нылгэныкалготкок'эн чама нылгинъыръык'ин.
Гымо айвэ нотапынмэты гэлк'ытигым, н'энри, мин'кы нутэск'ын гэтэлпылин.
Тыляма мытлын'к'леккэн кэйн'ыт тынмынат!
Торгынан чамъам!
Э'мъим гынин тымъёттэ кэйн'ыт?
Э'ми ыргин нэлгыт, вэлер ыннэн нэлгын рэтын?
Гымо ынн'атал нотапынмэты к'ытык гэпэн'ъивэтигым, ынк'эната гымнан ытръэч нэнанмэгым ынкъам нэнапэляйгым.
Валёмтык?
Варат танн'ыткон'н'огъэ, ытри чычеквъэт.
Гымо нэмэ ы'ръунтэтыркын.
Ытлён айвэ ёрочыко ы'лён'эт гарычгытвален ынкъам мин'кыри люн'ылк'ытыльын.
Гымо — к'ырымэн чит ынин нынны, ынин нынны гатвален Выквытагын.
К'ынвэр варата ынк'эн нынны нантээватын, ытлён нъайн'авын'н'он Гымо.
А'ачек нъэнк'этк'ин ынн'ин э'йн'эвкы.
К'ынвэр-ым кэквъи, валёмын'н'огъэ.
Гымо ынн'атал нымлегым!
Гынмыл гытгыткынык лён'пэк'этата титык тыляма.
Гымык-ым яален'к'ач тылельын ынлын'эв к'онпы ныпэк'эттатк'эн, гым-ым люн'итъунтэтэ титык!
Алымы ытлён тыляма гытгыткынык к'ымэк левтычимэтгъи, к'этэв-ым ынпын'эвэ винрэннин.
Гынык яален'к'ач нынпык'ин о'равэтльан нылек'ин, гынан-ым люн'винрэтэ рытгъэн.
Гымо гэпэн'ъивэтигым, гытгычормык ытлён тывинрэтын, ытръэч ытлён люн'ивэ торыкы.
Ытлён нъыръунтэтк'ин, ынпын'эвэ-ым нэнапалёмтэлк'эн.
Эты н'ан гыт мэчын'кы ы'ръыкэ, акалготкэка вэлет ыннэн ы'лён'эт нъитгъэн?
Гымнан гэмо мэчынкы эвытлым чамъам.
Гымнан гэмо мэчынкы эвытлым чамъам.
Чинит-ым а'ачек чемгъон'н'огъэ.
Иа'м ынн'ин тивык, ривн'ыт нъыръык'ин ытлён.
Н'эвыск'этк'эе ытлён к'онпы тэнн'у нылгык'ин ынкъам тэн'имырэк'у нылгык'ин.
Гымо, ивкэ к'ъыръунтэтыркын, гэрэк'игыт айвэ гыт ынкъам мин'кыри гэлк'ытигыт?
Ръэн'эвыск'эт гынан рэлгын'ын эвытлым мин'кы айвэ льугъэн?
Вэчьым нэмык'эй Гымон'ав ы'ръунтэтн'эвыск'эт гыныгмил вальын рырынгиивын.
Гатанн'ыткома, ытри ныгынтэвк'инэт, нак'ам Гымо нанн'энайпык'эн н'авыск'атк'айырыкы.
Нивк'ин:
Тыраталяйвынтык!
А'мын ынн'атал мэркычгыргыторэ!
Ытлён ынн'атал ымыльэты нычелгатк'эн ынкъам нываляркылян'н'ок'эн танн'ыткольэты.
Вэлеркылельын н'эвыск'этк'эйырык пытк'ылым тэнн'у нылгык'ин.
Ок, а'мын тырайъонтык!
Тыраталяйвынтык, янран'авк'агтэ!
Ынн'ин нытвак'эн мачамк'ынъычо.
Гымо чемгъон'н'огъэ, мин'кыри элвэльин нынны рытчык, к'элюк' гэк'ытчирэлин Гымоно итык.
Нотагты к'ытгъи, ынкы рырынгивнин мэлёталгын, и'рэмйыльын омкэты, ивнин:
А'мын, етти, Милютэк'эйигыт!
Вэчьым гынан лыги, мин'кы гымнин вагыргын варкын?
Вагыргын чамъам рэльун'ын.
Валёмэ?
Гымона чит тымыркынэн мэлёталгын, ытръэч-ым лывавнэн, ытлён эйгулеткыльин ырыткук.
Ярак пыкирык, ынан тывнэн вэтгав милютин:
Гымнан игыт, нутэк вама, тынрынгиивын мэлёталгын ынкъам тымн'ылёгъан, мин'кыри вагыргын гымнан мыльун, ытлён гымыкы гивлин.
Вытку ы'ръунтэтык рапаагъа.
Чит тынмыркын ытръэч-ым тылвавын, гынтэквъи.
Ынкатагнэпы ытлён паагъэ ы'ръуытэтык ынкъам калготкэк, ынан льунин вагыргын, льунин чиниткин нынны, варата рытээватъё.
Ытлён ынпыначга нымн'ылёк'эн:
Выквытаг, титэ ыллён ран'автын'гъа?
Вытку эвыр ринивн'ытык торгынан, ынпыначгыторэ, чама-ым н'эвыск'этэ э'к'у нэлгыркынигым этаны.
Ванэван моргынан э'к'у мынылгыгыт, мин'кыри гыт тэн'ытвигъи,— н'эвыск'этэ никвъэн.
нымигчирк'инэт н'эвыск'этк'эгти.
К'ынрагтатгын мэн'ин тэгъен'у рэлгын'ын,— нивын ынпыначга.
нымигчирк'инэт н'эвыск'этк'эгти.
К'ынрагтатгын мэн'ин тэгъен'у рэлгын'ын,— нивын ынпыначга.
Выквытагнына рырагтаннэн н'эвыск'этк'эй.
Ытри тагнымытван'н'огъат.
Гивин'итти галяк, ыргин у'рэтгъэт нымкык'ин нэнэнэт.
Ытръэч.
К'ол итгъэт нэрэтын нымнымэты к'ораймак.
Аймакык к'ача к'онпы нылк'отытвак'эн илкыльын ынпын'эвкэй ынкъам ынан винвэ мынга нинэгтыткук'инэт чемыръотакэчгытъолк'агтэ.
О'равэтльата нупынъылийвык'инэт, ынкъам илкыльын ынпын'эвк'эй ныпэк'эттатк'эн.
К'ырым микынэ ейвэчу нылгынин.
Ытръэч ыннэн к'эйн'эвыск'этк'эе, галятыляма, льунин йъэнкы вальын ынпын'эвк'эй ынкъам анн'энавэтгаквъэ:
Иа'м илкыльын ынпын'эвк'эй упынъылиркыниткы?
Ытлён нэнрэк'эвтык?
Эвытк'эй нэмэ микынэ рай упынъылинин ынпын'эвк'эй.
Люур ытлён тан'пэраа'чеко нъэлгъи.
Э'тйивчигъэт н'эвыск'этти, мэн'ин ытлён нъэликэтын а'ачекэты.
Гым тръэликэты,— иквъи к'ол н'эвыск'эт.
Вынэ к'ырым, ытлён гым тръэликэты а'ачекэты,— ивнин к'утынэ.
К'ырым мэн'ин гымыкы нъэликэтын.
Э'ткин' тури!
Торгынан к'онпы нупынъылийвытури гым, рыпэт нинэнтъыльэвтури гымнин увик.
Гымнан н'аанк'эн н'эвыск'этк'эй траматан'ын,— ивнинэт а'ачека ынкъам рыльун'энин н'эвыск'этк'эй, ынык вирин'этыльын.
Ытръэч.
Ганымытвален ынн'атал нылгэныпынчойвык'эн н'эвыск'эт.
Вэтгавыт валёмъёттэ варатгыпы ынан алван' нинэтчык'инэт ынкъам энаральэты нэнатвыльатк'энат.
Энаральо ынык гитлин нытэн'к'ин гыннин'н'ытыльын Мэмыл.
Ытлён-ым ганымытвален гэн'эвъэнэ, гатваленат н'ирэк' нэнэнэт, н'ирэк'эв ейвэл.
Ытлён ылгу нылгык'ин, к'ынур чиниткин.
Эргатык тыривинигъэ ан'к'агты, гым-ым, мэйн'ычьигыт эккэйгыт, к'ывинрэтыркын ытльагты ынкъам гыт, эккэйгыт,— иквъи Мэмыл.
Гым эргатык тырун'элы омкэты, чама льувут мэлётагты йыпатъёттэ траёпанн'ынат,— иквъи ейвэл.
Эвыр-ым рагтычьачан'атгъа ынкъам раёатгъа, ынн'э мин'кыри элк'ыткэ.
Ытлён рэк'итувъигъэ тылянвык эвытлым ратымн'эвы ёа'нма.
Ынк'эн ымыльо вэтгав гавалёмлен Пынчойгын'авына.
Энаральын ынан нинивк'ин:
Мэмыл ынн'атал э'ткин яйвалеты.
Нивк'ин.
Эргатык эвэкэнвэты к'ылкытги ынкъам ынн'э амэмылка эеткэ ярагты!
Рамэмылёгъа, тыляма омкэпы к'ытагэ, к'ууркиги, льувут мэлётагты йыпатъё к'ыгитэгын.
Э'ткин ынн'атал Мэмыл!
Нак'ам Пынчойгын'ав мэрынрэ нывэтгавк'эн ынкъам амалвагты нытлепк'ин.
Энаральа ынк'эн валёмык, тэнмавын'н'огъат эвэнэнвэты, ин'к'ун винрэтык ейвэл.
Нак'ам н'аргын льук Мэмыл анн'экагты ныгитэк'ин ыргынан.
Э'ткин, к'ытлыги, а'мын Мэмыл, — нивк'инэт анаральыт.
пэрк'ытвальын гилгилгин'кы.
Ынан нэнъатчак'эн пиврэльын мэмыл.
Эймэквъэт ыныкы о'равэтльат.
пэрк'ытвальын гилгилгин'кы.
Ынан нэнъатчак'эн пиврэльын мэмыл.
Эймэквъэт ыныкы о'равэтльат.
Э'мъим ейвэл?
Ръэейвэл тывыркынэткы?
Гынык-ым нымытвальын н'инк'эй.
К'ырымэн ынк'эн ейвэл, ынк'эн гымнин экык, валёмтык.
Ванэван ытлён гымнан ымы мъэйн'эльэтын, к'элюк'-ым к'ынур лыгэн гымнин экык.
О'равэтльата ымыльо натвын ыныкы ыргин валёмъёттэ вэтгавыт Пынчойгын'аквыпы.
Мытрэпкиргъэ ярак, трэнийгулевн'ын ынн'атал ытлён пынчойгыльатык!
Пыкирык ярак, о'равэтльата найъогъан Пынчойгын'ав.
К'ыпалёмтэл морыкы, Пынчойгын'ав, нэмэ титэ рапынчойгатгъа мэкырыкы, гынин йилиил ривлеты, эвыт титэ нэмэ ръыръунтэты.
Ванэван гым мыпынчойгатык мэкырыкы!
Тури чинит ы'ръунтэтыркынитык!
Люур вай йилиил ынин эвлын' нъэлгъи, ынн'атал ытлён чен'ыттэтгъи.
Панэна-ым вэнлыги ныпынчойгыльатк'эн, нак'ам йилиил эвлын' нынъэлк'ин.
К'ынвэр йилиил колё ивлетгъи, ынан имтитэ рытын'н'онэн, мин'кыри к'ытын'н'ок.
Эмныкитэ ляйвын'н'огъэ, н'ыркыля ы'лё лейвык.
О'равэтльата ныльук'ин ытлён йилимтильын.
Мин'кыри митык, ин'к'ун йилиил нычивмытвин,— нычимгъук'ин Пынчойгын'ав.
Н'ытон'н'ок ярайпы, йилиил нэлгэ энаръэнэн, мин'кыри-к'ун н'аргын нычьэчен'этк'ин, нак'ам йилиил йыкыргычыко а'каё.
Ытлён ан'ан'ыльэты нивк'ин, нак'ам лыгимэткиит нывэтгавк'эн:
К'инэвинрэтги, гымнин йилиил ивлетгъи.
Эн'эн'ыльэ ытлён ивнин:
К'ылк'ытги эргатык варатэты ынкъам к'икви.
К'ырым лымн'э мыпынчойгатык, тыпаагъак, чама ынн'атал тын'ыркылятыркын.
Рагтытыляма, Пынчойгын'авэн чывипыт йилиил к'итыги ынкъам мылегъи.
Ынк'эн чывипыт йилыкин ы'ттъэ нэнун, лыгэн эвыт руплыткук, ы'ттъыт тымн'ъатав тавтаватыльатын'н'огъат эмырак'эты.
Инъэ Пынчойгын'ав к'ытгъи варатэты ынкъам иквъи:
О'равэтльаторэ, к'ырым лымн'э гым мыпынчойгыльатык, к'ыгтыгыткы гымнин елычгын нивлык'ин.
Ы'мто, варат, мин'кыри мынит: мыныгтын йилиил Пынчойгын'авэн эвытлым мачынан ынн'ин нылейвыркын?
Опопы ныгтын, эвыр рапаагъа ытлён пынчойгыльатык ынкъам мачынан ытлён нэквэтын к'оленымнымэты, ин'к'ун гэмо н'энку ынылгыркын пынчойгатыльын ынкъам мачынан ынан ныльунин элвэльин нынны.
Эвыр нэмэ рамго пынчойгатык, мачынан нивлетын елычгын.
Опопы ныгтын, эвыр рапаагъа ытлён пынчойгыльатык ынкъам мачынан ытлён нэквэтын к'оленымнымэты, ин'к'ун гэмо н'энку ынылгыркын пынчойгатыльын ынкъам мачынан ынан ныльунин элвэльин нынны.
Эвыр нэмэ рамго пынчойгатык, мачынан нивлетын елычгын.
Ынн'атал гакоргавлен Пынчойгын'ав, ыныкит йилиил ынин пэнинэмил нъэлгъи.
Ынн'атал лыгимэткиит нэнъарэк'эн ынан пынчойгыгыргын, нылвавк'эн ытлён вэтгавык.
Ынкъам валёмъёттэ вэтгавыт ванэван нытвыльаннэнат мэкырыкы.
Игыр варкыт н'эвыск'этти нылгэныпынчойгык'энат, йилиил а'рэк налвавыркын, ынк'эната ытри варата э'ку нылгык'инэт.
Ытръэч.
Эмнун'кы ганымытвален к'лявыл гэн'эвъэнэ.
Ырык гатвален н'ээкык, ынн'атал-ым ныгтин'к'ин ынкъам нылгининъык'ин.
Милютэт гынтэвыльыт нэнайъок'энат ынкъам яалгыткайпы нинэпирик'инэт.
К'ол рыннин ытлыгэ пынлёнэн:
рапэляты н'эвыск'эту.
Уйн'э а'ачекыт гымык энъын' вальыт, эвыр вытку гым а'ачека рэнайъогъа ынкъам рэнагалягъа, вытку ынкы тръэликэты.
Эвыр-ым инъыльын а'ачек уйн'э, рэрэк'ы?
Эвыр уйн'э ынн'ин вальын а'ачек, амгымнан тыратваркын.
Галяльын мэлёталгын льунин н'эвыск'этк'эе, ытлён вэлеркылегъи.
Амйык'ытчота ынин кыттэлти нывъёпчак'энат, кыелпынитти-ым нытрынтэтк'инэт.
Ытлыгын вулк'ытвик иквъи:
Эргатык нымнымэты ан'к'чормэты к'ылк'ытги ынкъам амнон'эты чавчывагты, к'иквынэт.
Кылгынкэн ы'лён'эт галяк гымыгнымнымык рачвын'гыргын ратва.
Ии, ынан ымыльо тыривыск'ивн'ынэт.
Инъэ н'эвыск'этк'эй к'эмиплыткук, эквэтгъи Въэн'гыпы н'аяк'эн Майн'ыпэлгэты.
Пыкирык н'энку, варат ивнин, энмэн ытри нытэнмавыркынат рачвын'ынвэты.
Ярак ытлён пыкиргъи ымы еп ититкэ чайкок, ынин рыпъё.
Чаёплыткок, нак'ам ытлён ванэван ныгтычаён, ынан йыръэннинэт н'ирэк' вэлыт ынкъам пылнинэт.
Пылыткук-ым ытлён кытгынтакватгъэ амнон'эты.
Эмнун'кы чавчыват ивнинэт, энмэн нытэнмавыркынат рачвын'ынвэты.
Волк'ытвэн'н'ок-ым пыкиргъи ярак ынкъам ытлыгын эвын'н'онэн:
Ымыльо ан'к'альыт ынкъам чавчыват тивынэт, ытръэч ыннэн ы'лён'эт тыяан.
Гым ынн'атал нинъигым, к'ырым микынэ нэнайъон!
Майн'ыпэлгэпы рачвын'ыск'эвыльыт гэлелинэт Въэн'эты к'онъачгынкэн ы'лён'эт.
Амнон'гыпы амалван' гэлелинэт: чымче вальыт пэтле гэетлинэт, ыяа вальыт о'тчой гэлелинэт.
А'мын еттык, тумгытури!
К'ырэск'ивыркынитык морыкы!
нивк'ин ытлыгын инъын'эвин.
Гэпкитлин рачвын'ынвэты Майн'ыпэлгэпы ныгтин'к'ин а'ачек, нэмык'эй ынн'атал нинъык'ин.
Н'эвыск'этк'эй нычимгъук'ин.
Чамъам ынан рэнайъогъа, ытлён эмпан' гымык вальын!
Инъэ моогъат рачвын'ык гэкэн'ыльыт.
Ы'ттъыёл гэпкитлин Въэн'кэн а'ачек, ынкъам ынан н'эву пиринин ныгтин'к'ин н'эвыск'этк'эй Мэйн'ыпилгыкин.
Ынк'оры-ым вай могъат рачвын'кы о'равэтльат.
Нак'ам гарачвын'ленат Въэн'гыпы К'ончатагнэты.
Ынн'атал нымкык'ин о'равэтльат.
Н'эвыск'этк'эйык рээн ымы-ым а'ачек мэйн'ыпилгыкин.
Н'эвыск'этк'эй ынкъам а'ачек чит вай кынмал нылек'инэт.
К'ынвэр вай люур а'ачека ытлён галян'н'онэн, к'ынвэр-ым галянэн.
Инъын'эв гагчавын'н'огъэ, ынн'атал-ым йык'ытчон'н'огъэ, рыпэт кыттэлти ынин выёпчан'н'огъат — э'тки ныйк'ытчок'эн.
А'ачек ынан йъонэн.
К'лявылк'ай таалгылятгъэ ынкъам йык'ытчон'н'огъэ, рыпэт-ым рыгрыг эвиръыкин танлымынк'о эчгэтын'н'огъэ.
Лыгэн ы'ттъыёча гэпкитлин, ынин эвиръыт арыгка гэнъэтлинэт амйык'ытчок.
Ытлыгын н'эвыск'этин ынн'атал гакоргавлен а'ачекэты.
Н'ээкык гымнин гынан к'ылгыгын,— коргэты иквъи ытлён.
Н'эвыск'этк'эй пыкирык, лыгэн эвыт а'ачекэты эймэквъи ынкъам иквъи:
Гым н'откатагнэпы гынинэйгым ынкъам рачвын'ык тыпаак, мачынан к'лявылтэ нинъэв нытваркынат.
Рачвын'ыльыт ырык рээн вытку инъэ пыкиргъэт, ынн'атал гэпэн'ъивэтлинэт, гэгытъэвлинэт ынкъам гарайылк'ын'н'оленат.
К'ыетгытык н'анк'о ёрочыкогты, к'ык'амэтватык, к'ыпан'ъэвн'ытотык, ынк'оры-ым ярагты к'эквэтгытык ымыльо чеэкэй Пэлгэты.
Йъилгын галяк, ымыльо рагтыгъат.
Мури н'утку мытрапэляты, тури ынпэвыркынитык, мытрэвинрэтыркын турык,— иквъи а'ачек.
Гыт-ым мин'кыри чимгъуркын, н'ээккэйгыт?
Нэмык'эй ынн'ин, ытръэч мачынан н'анк'о нырэннинэт ынин яральыт.
К'эйвэ, тэкэм ынн'ин!
Пэлятгъэ а'ачек Въэн'кы, ыргин нымкык'ин нэнэнэт о'ратын'н'огъат.
Тагнымытван'н'огъат чеэкэй.
Ытръэч.
Энмэн тэленъеп н'эйк'эйык Н'авъанпэнрывылгык к'ача ганымытваленат н'ырок' йичьэмрэтти.
Ымыльо гэн'эвлинэт.
К'утын энмэн Пынчойгын'ав, к'утынин-ым — Тульын'эв, н'ырок'авэн-ым Выльин'крун'эв.
Аны ымъылён'эт к'ырым нырэк'ынэт, ытръэч нытымн'этвак'энат ынкъам к'онпы ныелырачвын'к'энат ыргичгу.
К'ынвэр анн'энайпыгъат к'лявылтэ, ыргынан ытри нэнъирэтынэт элерэты.
Ынкы напэлянат.
Колё нытэргатк'энат илирык н'эвыск'этти.
Люур ининигъи ы'твыльын.
Аны к'олельаръон'н'огъат н'эвыск'этти, ин'к'ун ынийн'энэт ытри ытвыткульырык.
К'лявылырык намн'ылёнат:
Микынти тури?
Вынэ н'от Пынчойгын'ав, Тульын'эв ынкъам Выльин'крун'эв.
Чимгъугъэт к'лявылтэ.
Пынчойгын'ав ынкъам Тульын'эв к'ырым мынийн'энэт, э'тки ырыкайпы ытръэч пынчойгатгыргын ынкъам тольатгыргын варатчыко нытомгатк'эн.
Выльин'крун'эв-ымым мынийн'эн, люрэк' тан'ын' рэнъэлгъэ.
Ынн'ин итгъэт.
Нэмнун'этк'инэт, нак'ам Выльин'крун'эв имырэк'ык нылвавк'эн: ымы чайпатык, ымы рывэнн'ык гынник.
Чимгъугъэт к'лявыльырык ринтык ытлён ан'к'агты.
Нэнинтыгъэн.
Аргаатын'н'ок Выльин'крун'эв колё к'олельатын'н'огъэ.
Эммэйн'ык'улитэ Выльин'крун'эв пээтгъи ынкъам рыркано нъэлгъи, выльин'ыт-ым — ван'к'ыто.
Ытръэч.
Энмэн ганымытваленат н'ирэк' нытульык'инэт о'равэтльат.
Нытвык'энат к'утти, энмэн к'аарамкыт.
Ымыльорык лыги, колё нытульык'инэт а'ральа.
Итык-ым эмувитэ ыргичгу нывалёмк'энат, нак'ам еп льулк'ылти эльувылгыкэ.
К'ол итгъэт амн'онгыпы лейвыткук льувылгыгъэт.
Ка-акомэй!
К'ынвэр-ым вай тыльугыт, а'мын колё гы-ы тульык ныркуригыт!
А-а!
Кита-к'ун мынтульычит, эплеэн мэн'ин арман' ратвагъа?
А'тав, мынтульычит!
Опопы вайынк'эн гыръольын гатле к'ыйъогын ынкъам эвнэнрин'эвкэ лиглигыт к'ытульэтгынэт,— к'утынэ ивнин.
Элвэтин'этэ чамэттан'н'онэн к'утынэ гатле.
Рэймэвнин, пирининэт к'лявыля лиглигыт.
Люн'ынрин'эвэ, гэмо лыгнин галгата.
К'ытгъи панэнагты к'лявыл, лиглигыт нинэнрык'инэт.
Ка-а-ко, нымлегыт ынн'атал!
К'эйвэ-к'ун.
Гы-ыт-ым рэръэгъэ?
Гым?
Кита-к'ун гынинэт плекыт к'ыгитэгынэт.
Гитэнинэт к'утынэ чиниткинэт плекыт ынкъам чен'ыттэтгъи: к'ытлыги култэт уйн'э.
Ка-акомэй!
Гынан йъотыляма гатле гым гынык яачы тыркылегыт, ынкъам яатвата гынинэт култэт валята тыгтынэт.
Аны колё нымлык'энат ынк'энат о'равэтльат.
Ытръэч.
Энмэн ганымытвален ытлывэ гэн'эвмиргык'эе.
Ытлывэн ымыльэты увик гакытрэлма к'эймитэ вальын.
Ынкъам ынан к'онпы нэкайпык'эн, нэнаяак'эн паръотайн'ын.
Ытлён к'онпы пэръутэльын ынкы ярачыко, ымы этлы антокыльэн, лыгэн рэлку нытвак'эн.
Н'эвмиргык'эй-ым ынан нинэнтэрмэчьын'эвк'ин, н'эвгичийву нинэнтык'ин.
К'утти гатваленат н'ыроргарэ йичьэмрэтти.
Ытри к'онпы ныръэвыльэтк'инэт.
Ынкыри н'эвгичийвут нинэтык'ин н'эвмиргык'эй ытлывъёта:
Ынанынпычьэты к'ык'эвигичиги!
Н'эвмиргык'эй нылк'ытк'ин.
Лыгэн ытлён пыкитльэн еп тытлепы нупынъылик'ин, н'ан нынынтон'атк'эн.
Нырагтык'эн, нинивк'ин ытлывэ:
Уйн'э аны, нупынъылийгым!
А-а!
Ы'ръунтэтыркын!
Мэвын ы'нупынъылийгыт!
Кита, чымчальэты к'ык'эвигичиги!
Ынпын'эвк'эй нылк'ытк'ин.
Эчги ытлён нан'энток'эн-ым, нупынъылик'ин, нынынтон'н'атк'эн.
Ынк'о нырагтык'эн.
Аны уйн'э!
Э'тки нупынъылийгым!
Э-э!
Гынан ивкэ рытыркынэт, ы'ръунтэтыльэтыркын!
Кита, ынанытлянъёгты к'ык'эвигичиги!
Н'эвмиргык'эй нынток'эн, нылк'ытк'ин.
Ынанн'энчьа-ым н'эвъэн нинивк'ин:
Ынк'эн ынпын'эвк'эй, к'эвигичильын к'ылпынрыгыткы!
Налпынрыгъан, ынкъам рагтыгъэ.
Нык'амэтвак'энат.
Эргатръок ытлывъёта ивнин:
Кита, ынанынпычьэты к'ын'эвйигичиги!
А'мын-ым н'ан нылк'ытк'ин ынпын'эв.
Эчги нан'энток'эн, нымн'ылёк'эн.
Н'оон, н'оон, к'эйн'ун, к'эвигичигъи ынпын'эвк'эй нэмэ морыкагты тылеркын!
Вынэ ванэван, энмэн тын'ээвйигичигъэк.
Ынкъам рэк'ыльу ытлывэ ран'автын'анн'ыркын!
А-а, рэк'ыльу?
К'аймаромчынтольо!
Ымыльо ынк'эн нинэн'ээвйик'инэт э'к'эйичьэмрэтти н'эвмиргык'эе.
Ынанытлянъёгты нэмэ тын'ивынин:
Ынанытлянъёгты к'ын'ээвйигичиги!
Вынэ к'авэгеченвык'агтэ тырэнъэк'эрэвн'ынэт!
Э'нк'этыльын энотконанрэрк'эн.
Н'эвмиргык'эй ныркылявк'эн, нылк'ытк'ин.
Ынпын'эвк'эй н'оон рэк'ыльын, к'ылпынрыгын.
К'эвиигичильын к'ылпынрыгын!
Вынэ вай, ванэван мык'эвиигичигъэк, энмэн вай тын'ээвйигичигъэк.
н'эвыск'этк'эй нылгынин.
Ынн'атал-ым тан'кэра нанавэръэпатын.
Ойымпъатакэчга нантак'авынат.
Н'анрагтатгъан.
Рэск'иквъэт ытри к'леграгты.
Ёрочыкон рыпэт черитлитэ ынкъам пуйъэтэ гэк'итвилин.
Лыгэн-ым ымыльэты ярачыкон ныпуйъилгик'этк'ин.
Уйн'э нотайкоч эгылгывытрэткэ.
К'ан'окэтльан н'эвыск'эт лён'вакъота, ытръэч н'ырэпэтгъи.
Ынн'ин н'ырапэты нытвак'эн.
Вэлер гэгитэтэ ы'вэк'учитэ ытлён.
Паръотайн'ын ытлывъен черитэ, левыт-ым к'эймэтэ ныйитыткук'ин.
Аны н'ан ынкы н'эвыск'эт гатвален, к'ынвэр вай тъэраткон'н'огъэ н'рапычга.
Ынпын'эвк'эй ымы гэйылк'этлин.
Лыгэн ытри йылк'этгъэт-ым, к'лявыля паръотайн'ын гылгык ыпэ рычимиръэвнин.
Рычимиръэвыплыткук, ок'к'амайн'ын тин'унин, ынкэчыку рэгъи.
Аны гэлевтытэнъэлин, лыгэн-ым гэтъэнэткулин.
Ыныкит н'ан увик нинэплыткук'ин, нъэптыткун'ин ок'к'амайн'ычыко.
Ынн'атал ёрочыкон тан'йык'к'ай-ым ынан рытчынин.
Вынэ-к'ун йык'к'айъым.
Ынк'оры к'лявыл нынток'эн, нинэннэк'ин мимыл ок'к'амайн'ычыкойпы.
Ярак ран'н'ок, ынан нинэк'эплюк'ин ек'аеквэ ыльыл.
Аны ынк'о нэнагтольатк'эн!
Аны йытонэн ытри вылгыналгын, ытри к'апарпычгыргыльыт вылгыкэркэтлын'ын, вылгэръын ынкъам лымн'э нылгинымкык'инэт лыгэтан'эты к'ан'опэральыт вылгыналгыт эвыр-ым к'утти гаймычьыт.
Ынк'оры кынмароск'атыльатгъэ ынкы.
Ынан кынмароск'ыткынэты ратчьавнэнат н'эвъэнлык'ыл ынкъам ынпын'эвк'эй.
Рылгыквылгын, кылылялгын лыгэн ынкы ынан йымэльаннэн.
Пылыткук-ым, ян'ат йыръэтъюнинэт к'оратакэчга ынкъам ръэвытъуле, ынк'оры кэттывагъэ, кынмароск'ыткынык атчьатгъэ.
Н'эвъэнлык'ыл ныйылк'этк'ин.
К'лявыл-ым гапак'атлытколен кынмароск'ыткынык, мынгыгэн'гыпы нинэвинвыгитэк'ин н'эвъэнлык'ыл йылк'ыльын.
ынк'оры кэттывагъэ, кынмароск'ыткынык атчьатгъэ.
Н'эвъэнлык'ыл ныйылк'этк'ин.
К'лявыл-ым гапак'атлытколен кынмароск'ыткынык, мынгыгэн'гыпы нинэвинвыгитэк'ин н'эвъэнлык'ыл йылк'ыльын.
Н'эвъэнлык'ыл камаграгъэ, лылепгъи.
Аны ынан нинэгитэйвык'ин ёрочыкон ынкъам ы'вэк'училк'ыл.
Ынн'атал-ым тан'к'лявылё гэнъэтлин ы'вэк'уч!
Аны гэллептитлин!
Лылептилыплыткук, н'эвыск'этэ пынэтгыргыт рырыткунинэт, кэттывагъэ, кылылет йыпъёнэнат, рылгыквыт ымы йымнэнат.
Ынк'оры йъонэн ы'вэк'училк'ыл, а'тчьатгъэ, оммачайпынэн.
М-м-м, мачрайын'кы, мачрайын'кы!
Вэнлыги нэноммачайпык'эн.
Ынк'оры-ым к'ынвэр ынн'от гъайн'авыткон'н'олен ытлывэ:
Эпэк'эй!
Эпэк'эй!
Кыеквъи ынпын'эвк'эй.
Аны ытлён гэллепыткулин, нивк'ин:
Вай-вай, ынръам мин'кы мытрэмык?
Микырык вынэ вай мури мытытваркын?
Нэнан'ычвынъайн'ак'эн ытлён к'лявыля:
К'ытэк'эмэн'ыск'ив-ым, энмэч мынк'амэтвамык!
­­
К'ун микырык-ым мытытваркын?
Микырык мытрэмык?
Аны нэнамн'ылёйвык'эн ынпын'эвк'эе ытлывэ.
К'ынвэр ытлывъёта вылгытконан'н'ытонэн.
Микыргин-ым?
Ан-а'м, эк'ылпэ к'ытэк'эмэн'ги!
К'ун, микырык-ым мытытваркын?
Вылгытконанрэрык-ым н'ан к'лявыл айын'когъэ.
Н'эвмиргык'эе к'ол ян'ан рывэнтэннин, ынкы ынръам нытвак'эн ръэвытъул.
Нэмэ пынлёск'эквъэ:
 — Аны, микырык-ым мытытваркын?
Нэмэ нычвынъайн'айвыёк'эн, вытку тэк'эмэн'гъи.
К'амэтвагъат.
К'эмиплыткук, ынпын'эвк'эй равэръэпатъёвнэн, ынк'оры а'лярантойго рыннин.
Матальэты ытри эвиръынльэтэтгъэт, нэлгынльэтэтгъэт.
А'мын-ым н'авъёлтэ, ынк'эн н'ээвйик лывавъёттэ, аны ныръыттъыёчаткольанн'ык'энат, н'авъёл нивъюук'ин:
Аны ипэ гымнин ытлён ы'вэк'уч!
Н'эвъэнэ-ым нинивк'ин ы'вэк'уч:
Мынрагтымык, мынрагтымык-ым!
Ынк'эн н'эвыск'эт к'лявыля матанэн.
Лыгэтан'ычьын'н'огъат ытри ынкатагнэпы.
Ытръэч.
С.
Колё ныгтын'ъок'энат, к'ол нитк'инэт ымы ванэван нык'амэтванат.
Эмгытъэтэ н'ээккэк'эй нык'эвиичик'ин энаральэты, ытръэч-ым ванэван ынылпынрыгъан ынкъам нырагтык'эн эмувикэ.
Ганымытваленат н'ээккэк'эй Ан'к'акван'ав гэн'эвмиргэ Оммо.
Колё ныгтын'ъок'энат, к'ол нитк'инэт ымы ванэван нык'амэтванат.
Эмгытъэтэ н'ээккэк'эй нык'эвиичик'ин энаральэты, ытръэч-ым ванэван ынылпынрыгъан ынкъам нырагтык'эн эмувикэ.
К'ол рыннин н'эвмиргык'эе ивнин:
Кита, н'авытлывъёк'ай, мыгитэск'ивын ывэран, юрэк' пывэнн'эгъи ынкъам н'ан вэлер мынъыпывапат.
Н'ээккэк'эе вэтгыры рыннин.
Аръапавыплыткок Ан'к'акван'ав лейвыткуск'иквъи ан'к'ачормэты, юрэк' энмэн рамыргольогъа.
Нылек'ин Ан'к'акван'ав ан'к'ачормыеквэ ынкъам мэрынрэк'эй нытипъэйн'эк'ин.
Нэнатвык'эн тэпъайн'ама тавэмэнн'ынымытвак, ымыльорык тэнн'у, эк'у нэлгыркынэт.
Нараттак'эн ынкъам нымыргогэчек'эн, к'ынвэр кытмыргогэчегъэ.
Тылевулк'ытвитэ итгъи.
Э'чги пэлк'ынтыттылеркын люур льунин ынык ы'ттъыёча йынйынк'ай.
Гак'эвъянн'олен.
Амромавн'а к'ытгъи орайынйынк'аеты.
Эймэвык льунин лыгэрайн'ын, ярачыко-ым нынлетк'ин пэнъёлгын, ынкы к'ача нывакъотвак'эн увильын майн'ын'авэтын.
Н'ээккэк'эе ивнин:
Ивкэ гынык пэнъёлгык к'ача момавыркын.
Коргаквъэ майн'ын'авэтын ынкъам ранк'амэтвавн'ынэн, к'ытлыги ытлён нъоравэтльатъолёк'эн.
Ан'к'акван'ав-ым чичеквъи, вачак' ытлён лён'айылгава итгъи ынкъам иквъи:
Мин'кыри рай ранымытвагъа амынан н'эвмиргык'эй Оммо, микынэ рэвинрэркынин кытынпавыльын.
Эк'эн'эвыск'эт о'равэтльатъолёльын иничгытэтгъи: н'ээккэкэе ванэван лыги нылгынин чиниткин увик, йэлы-ым н'эвмиргык'эй кэтъоркынэн.
Эк'эн'эвыск'этэ алван' рытчынин ак'ачемгъогыргын, энмэч ытлён мачкачьараквъэ ынкъам ивнин:
Эвыр рэрэльугн'ын гынин тэгн'эвмиргык'эй, к'ынумэкэквынэт гымык льалян'эты амалван' вальыт тын'эчьыт, к'ынкыкваквынат тэкичгыт ынкъам к'ынымкэквынэт ынн'ин мыкэльу, эвыт мин'кэмил тыриквыт, ынкы вытку трэтрилгыт.
Ынк'эн ымыльо рытомгавъёлк'ыл н'ыронъылё.
тэкичгыт ынкъам к'ынымкэквынэт ынн'ин мыкэльу, эвыт мин'кэмил тыриквыт, ынкы вытку трэтрилгыт.
Ынк'эн ымыльо рытомгавъёлк'ыл н'ыронъылё.
Ан'к'акван'ав вэтгыры итгъи.
К'ытгъи амнон'эты ынкъам тын'ачьыгэчен'н'огъэ.
К'эйвэ ныгагчавк'эн ытръэч вэнлыги тъэркин румэкэвнинэт.
Йарат мэйн'ымигчир инэйылгъи а'к'ан'авыск'атчын'а,— чемгъон'н'огъэ ейвэлк'эй ынкъам тэргатгъэ.
Авынтэрганма люур валёмнэн пипик'ылгъэйн'эн.
Лылепыткугъи гролмакы, эвын льунинэт нымкык'инэт пипик'ылгыт.
Ынанынпычьа пипик'ылгэ лыгъоравэтльаелымэл пынлёнэн:
Иа'м нытэргатэгыт?
Ан'к'акван'автын'а тывнэнат ымыльо ынин вагыргын.
Палёмтэлыплыткок ынанынпычьа пипик'ылгык'эе ивнин:
Ыннэ атэргатка, ынан мытрэвинрэтгыт.
Еп тиркытир амэчатка ымыльо тын'эчьыт нэнумэкэвынэт.
К'ынкалыроквын ръэт, мытрэвинрэтгыт ривлык ымыльо гэчеёт,— ивнин ынпыпипик'ылгык'эе.
Пыкиргъэт ярак, нэтрилынэт тытлынолын'кы ынкъам ынпыпипик'ылгык'эе акватын'н'ок ивнин:
Эвыр ралвавыркын имырэк'ык, к'ыетыркын ынн'анванвэты, минкы мытльугыт тэргатыльэгыт мытръатчаркынэгыт.
Кытвалынкык'онайгыт, пипик'ылгигыт,— ивнин ейвэлн'ээккэк'эе.
К'ээкын вак эйминнинэт н'ээккэк'эе н'ырок' нымэйынк'инэт пыгпыгыт, тэн'ылпиттэ йыръэннинэт.
Плыткук мигчирэтык, вакъогъэ ынкъам люур йылк'этгъи.
Еп эргыръока к'утгъи, к'элюк лымн'э еп нымкык'инэт тэкичгыт рыкыквавъёлк'ылтэ льалян'эты.
Рывэнтэннин ывэран, льунинэт аны колё тэкичгыт.
Коолёмэй!
Лыгэн ивыплыткук, пипик'ылгык'эй эвын ыныкк'ач.
Ынн'э эк'ылгилюкэ, н'ээккэк'эй, мытрэвинрэтгыт.
Торымгогъат мигчирэтык, эк'ылпэ нэчвиткунэт тэкичгыт ынкъам наймэнат энаймэёлгык.
Вэлынкык'унэтури,— ивнинэт Ан'к'акван'авына ынин винрэттумгыт, ынк'оры-ым рыюнэвнин пэнъёлгын.
Рыюнэвыплыткук, ывэн'н'онэн э'к'эн'эвыск'эт.
Тэкэм ывиплыткук, пыкиргъи э'э'к'эн'эвыск'эт, эвын гагтагновлен тэкичгэ.
Гакачьаравычгатлен: н'ээккэк'эе ымыльо ынин рэнатвавъёт гэнкуврэтэвлинэт, ымы-ым гывиплыткулин.
К'эмиплыткук, э'к'эн'эвыск'эт атчьатгъэ ымы рэк'ын люн'ивэн'ээккэк'эй.
Ейвэлн'эвин нъэлгъи ытръэск'эв кивкив такаен'гыргын.
Ытлён ымныкэрэт чимгъугъи мэгчератынвы.
К'ытгъи ывэрагты, ынкы льунинэт эвын колё турмытк'ыт.
Тэргатгъэ Ан'к'акван'ав эмк'ылгилютэ.
Чамъам рэплыткугнинэт ымыльо ымныкэрэт кэйик ынкъам н'ан к'ырым ныльунин к'онпы н'эвмиргык'эй Оммо, э'митлён рай вэчьым тэвиминн'ыпэлк'этгъи.
Еп мэрэт апъака пипик'ылгык'эй ыныкы етгъи.
эмк'ылгилютэ.
Чамъам рэплыткугнинэт ымыльо ымныкэрэт кэйик ынкъам н'ан к'ырым ныльунин к'онпы н'эвмиргык'эй Оммо, э'митлён рай вэчьым тэвиминн'ыпэлк'этгъи.
Еп мэрэт апъака пипик'ылгык'эй ыныкы етгъи.
Ынн'э эк'ылгилюкэ, моргынан мытрэвинрэтгыт.
Лыгэн морыкагты к'ъатчаркын.
накаетыёгъан.
Ан'к'акван'авына рэннинэт мытлын'эн майн'ыпыгпыгыт ынкъам энатыён'н'онэнат.
Гэргыръон'н'олен, вачак'-ым епэчгин ыннэн кокайн'ын энититкыльин.
Э'йн'эвнинэт пипик'ылгык'эе лымн'э к'утти пипик'ылгыт вэнратынвы, к'эглын-ым эк'ылпэ нэплыткугъэн.
Кыеквъи э'к'эн'эвыск'эт, лылепыткугъи гыролмакы: эвын н'ээккэк'эе ымыльо рывъёлявъет гэплыткулинэт.
Иничгитэтгъи э'к'эн'эвыск'эт, к'ырэрын'н'онэн н'ээккэк'эй, лывавнэн льук.
Эймэквъи каенвэты, ынкы ынан льунин мытк'ытк'ыльайыткынык йылк'ыльын н'ээккэк'эй.
Нак'ам ынръам ейвэчу лыгнин н'ээккэк'эй ынкъам рыгъевнин.
Ынк'оры тыннийгут рыннин н'ээккэк'эй эмэйн'ыкыльин рэпалгытаёчгык'ай.
Ейвэлк'эе качьарэты тэйкынин тэючгык'эй ынкъам ивнин, энмэн вэтык'ун нытрилнин н'авмэргык'аеты Оммона, к'элюк рыкуврэтэвнинэт ынин ымыльо тывъёттэ.
Э'к'эн'эвыск'этэ эйминнин рэпалгытаёчгык'ай, энатыёнэн имыръэтэкичгэ: мэмылытъоля, рыркатъоля, ръэвытъуле, унъэлытъуле ынкъам ивнин:
Рарагтыгъа, к'ыргыгынэт ывэрат ынкъам гамгаывэрак к'ыёгынат амалван' вальыт тэкичгыт рэпалгытаёчгык'айкэн.
Эйминнин н'ээккэк'эе рэпалгытаёчгык'ай ынкъам эквэтгъи.
Э'к'эн'эвыск'этэ рыльэтэннин ръэтэты ынкъам рымн'ылявнэн, мин'кыри пэтле тан'ыпкэры ярак.
рыкалыровнэнат ывэрат.
Н'ээккэк'эй рыпэт вакъогъэ эминичгытэтэ.
Эвын ымыльо мынгыткэн ывэрат гэтэн'йыръэтлинэт амалван' вальа ан'к'атакэчга.
Ынкатагнэпы Ан'к'акван'ав ынкъам н'эвмиргык'эй паагъат гытъэтык.
Тан'ычьынымытван'н'огъат.
Ытръэч.
Тэленъеп Чегтук к'ача ганымытваленат ейвэл Ролтыгыргын ытри ытчай Пэглят.
Атав а'ткэвма ганымытваленат ытри.
Рыпэт чиниткин лыгэран лён'ытвата, ганымытвата к'эвъярачыкок'айык, тымн'энн'эн эк'ылпэ тайкыёк выквытъоля чама нутэск'ытъуле.
К'ол нитк'инэт амкынъылё аплык'амэтвака гатвата, мин'кыри-к'ун Ролтыгыргын еп ныппыльэв нытвак'эн ынкъам ыннын'ыттык нылвавк'эн, чама ытчай пэтле гэпэлк'этлин, ытлён нэмык'эй ванэван нык'итпыльэтын ыннын'ыттык.
К'ол итгъи тэлпыгъэт тэйн'этти, ытръэч амынан мытк'ымыт пэлятгъэ ыннанъылён'эты.
Кытчемгъогъэ ытлывэ.
Колё мин'кыри мытратвагъа?
Чимгъунин к'ытынвын энаральэты лыгъоравэтльатомгэты Чечан'эты мытк'ынво ынкъам ивнин Пэглят:
К'элюк' иа'м мынъувимык ак'амэтвака, мылк'ытык к'оле энаральэты ынкъам мыванлянат вэлер киткинук'эй мытк'эты.
Ытчая ръотавын'н'онэн Ролтыгыргын к'ытыльын н'энри:
Мин'кыри рэпкиргъэ ырык?
Мури уйн'э агаканъёка, нак'ам ырыкы к'ытын чекыяан'.
Юрэк' вынэ ынн'ин мынытва?
Ролтыгыргын вэнлыги тэнмавын'н'огъэ ынкъам эквэтгъи.
Нылек'ин ытлён ан'к'ачормыеквэ.
Люур валёмнэн гырголяйпы энмэпы гырэп.
Палёмтэлгъэ ынкъам чен'ыттэтгъи, к'ытлыги гырэп ванэван алван' нытвагъан, к'ытлыги ытлён ныяак'эн гырэпык.
Лылепгъи гырголягты Ролтыгыргын ынкъам ынкы льунинэт н'ирэк' о'равэтльак'агтэ.
Ытри эк'ылпэ паагъат типъэйн'эк, йэ'лыги нъайн'авынн'огъан ытлён ырыкы энарагченво.
Ейвэл  э'нк'этгъи, ытлён мин'кыри-к'ун ныгагчавк'эн Чечан'эты, нак'ам пэтле волк'ытвэн'н'огъэ.
Ытръэч-ым о'равэтльата вэнлыги нъэйн'эвк'ин ытлён.
К'ынвэр Ролтыгыргына пынлёнэнат:
Рэк'у инъэйн'эвъюркынитык?
Вытку к'утынэ ивнин:
Мури нэнн'ивмык гыныкагты ынпыначга Пинэлк'утынэ.
Ытлён нынымытвак'эн н'утку чымче, ынан э'йн'эвыйгут нэнтымык гыт.
Ейвэл валёмгъэ.
К'ытлыги ынк'энат о'равэтльат въэгыргыт.
Ыргынан илкэмъетыйгут нэнтыгъэн Ролтыгыргын.
Вытку илкымъетыплыткук ынан люур чичевнин: ытлён гырголятгъэ ынк'о вэтчагъэ рэк'ык э'вэты вальэты.
Н'утку въэгыргыт иквъэт:
Кита к'ытлепыткугъи.
Ролтыгыргын валёмгъэ, лылепыткугъи ынкъам льунин выкватайкыё яран'ы.
Аймавма ынан люур валёмнэн ярачыкойпы алван' вальын к'улик'ул:
К'ырэск'икви, к'ырэск'икви, Ролтыгыргын, гымнан гыт тэленъеп тъатчаркынэгыт.
Ейвэл рэск'иквъи чоттагнэты, ынкы вытку льунин ынпыначгык'ай.
К'ытэйкыгын гымыкы нытурк'ин яран'ы, ынн'атал ынк'о гынин вагыргын нытэн'ъэв трэнтын'ын.
Гынан раматан'ын гытин'н'эвыск'эт Чечан'кэн.
Чит Ролтыгыргын э'нк'этгъи, ытръэч-ым рай ярак а'тчаркын ынпэвыльык'эй ытчай Пэглят.
Юрэк' ынык тэлпыгъи мытк'ымыт ынкъам ытлён рак'амэтван'ыркын, — чимгъугъи Ролтыгыргын ынкъам вэтгыры вагъэ.
Пэтле ытлён моогъэ мигчирэтык, таран'ык.
Лыги пэтле ынан тэйкынин яран'ы.
Ынн'атал тэн'у лыгнин яран'ы ынпыначга, ынкъам э'йн'эвнин ейвэл вулк'ытвик к'амэтванво.
К'амэтвама ынпыначга ивнин, энмэн рай Чечан'ык нынымытвак'эй чавчыв Пымо.
Ынин варкын н'инчьэн н'ээкык, ынн'атал гытин'н'эв — нынны ынин Кымъын'э.
Ытлён ратвагъа к'итпын'эвъэну чама тан'ытльано.
Рывалёматыплыткок ынпыначгын, ейвэл чит тэнмавын'н'огъэ, ытръэч-ым Пин'элк'утынэ а'рэнэн ынкъам ытлён ивнин:
плекыт.
Ролтыгыргына йымнэнат турэвиръыт.
Авэръэпыплыткок колё тан'пэран'н'огъэ.
Коргаквъэ ынпыначгын ынкъам ы'ттъык пууръу рыйипаннэнат н'ирэк' и'гыт.
Акватын'н'ок Пин'элк'утынэ ивнин ейвэл:
Чечан'ык пыкирыльигыт нараягнагыт гымык н'эранчакэтта.
Ытри ривыркыт гыныкы, энмэн к'ыматагынат ытри.
Ытръэч-ым гынан ынн'э ытри лыги элгыкэ, лыгэн вэтгыры к'ылеркын лыгэрагты Пымона.
Н'энку ръатчаркын гынин н'эвъэнылк'ыл.
Ин'к'ун авнаалёмка, тырэйылгыт гыныкы гымнин гырэп.
Гырэпык рээн гыт пэтле рэпкиргъэ Чечан'ыльэты.
Ынк'эн гырэп равалёмнэн Кымъын'энэ ынкъам нараягнагыт гыт.
Эге, к'оро гынин гырэп,— иквъи Ролтыгыргын ынкъам типъэйн'гъи.
Люур нэмэ пэнинэк нъэлгъи, нэмэ пэнин ан'к'ачормыен чама энмыеквэн.
Энмык рымагты Чечан'ыльэнат лыгэрат ынкъам этъо яанэн ынпыначгэн гырэп.
Гырэп ынин навалёмгъан н'эранчакэтта ынкъам чавчывэна н'ээккэтэ Кымъын'энэ.
Ыттъыёл ягнагъат н'ирэк' чакэттыт, нэнвилгъэн магляльын ынкъам нъайн'авын'н'он Ролтыгыргын ырык ярагты, ытръэч-ым ытлён э'нк'этгъи, амын эквэтгъи рымагтэты.
Люур льунин ынанъяачы вальын лыгэран.
Ынкы нылк'отытвак'эн элгыкэрыльын н'эвыск'этк'эй.
Пыкэрын'н'ома ейвэл, люур н'ытогъэ ярайпы н'эвыск'этин ытлыгын.
Винрэннин Ролтыгыргын илгытвы и'ныт, ынк'о э'йн'эвнин ралкочыкогты.
Рэк'ыльигыт пыкиргъи?
Гымнан траматан'ыркын гынин н'инчьэн н'ээкык.
Э'тки нымкык'инэт гэетлинэт н'эвынрильу гымык н'ааккагты, ытръэч-ым ымыльо уйн'э вагъат.
Иа'м-ым?
Ынк'эн-к'ун ымыльо нинэнчимгъувк'инэт.
Мин'кыри?
Нивк'ин ытлён ынк'энына ытлён вытку н'эвъэну рэнъэлгъэ, эвыт микынэ рэнпэлк'увн'ынин тайкавма.
Эплеэн-ым, гымнан мытантэнмын'гъан,— иквъи Ролтыгыргын.
О'тчой гэтэйкэвлинэт ытри Кымъын'э ынкъам Ролтыгыргын.
К'ынвэр ролтытвэн'н'огъэ н'эвыск'эт ынкъам к'ынвэр паагъэ.
Чикинъэ, еп ак'эргыръон'н'ока Ролтыгыргын ынкъам Кымъын'э тэнмавын'н'огъат Чагтогты.
Ытлыгэ йылнинэт ырыкы тылянвэты ынантан'ычьыт тэйн'этти: к'оратакэчгыт.
Пэтле пыкиргъэт ытри ярагты.
Ытчая Пэтлятына йъонэнат пыкирыльыт ынин ытлен'и ынкъам н'эвъэн.
Ынкатагнэпы ытри к'онпы тагнымытван'н'огъат, ванэван н'ыроргатрэ, энмэч нымкыргэри, ганананама Ролтыгыргынэн ынкъам Кымъын'эн.
Ытръэч.
Ганымытваленат н'ирэк' а'ачекыт — эрмэчьыт.
Ынн'атал ныгтытомгыльатк'энат ытри.
Ытри вай ынн'ин гатомгыльатын'н'оленат.
К'ол итгъи Эрмэчьын нотагты к'ытгъи.
Ынан льунинэт о'равэтльат пойгыльатыльыт.
Э'к'эльэ нинэнрык'ин к'онпы ыннэн о'равэтльан.
Ытлён ынн'атал галвавын'н'олен, к'ымэк-ым ныпэк'эттатк'эн.
Эвыр-ым нъыпэк'этатын айылгыкэ о'равэтльан, лыгэн эвыт нъынмынэн э'к'эльэ.
Эрмэчьынэ пиринин чиниткин пойгын ынкъам кытгынтатгъэ ырыкан'к'ачагты.
К'ытвэчагэ гымык яаленк'к'ач ынкъам яалейпы эймэвыльыт к'ынмыткоркынат!
Ыргинэт пойгыт к'ынур лыгэн ярано нъэлгъэт, ак'аймавкы ырыкы, эймэвыльыт лыгэн эвыр нынмык'энат.
Эрмэчьэ нэнатынпык'энат э'к'эльыт ынкъам ынык гыргоча нинэнитлитк'инэт ыяагты.
Ытри эрмэлтэтгъэт.
Эрмэчьын пынлёгъэ:
Микигыт?
Иа'м амгынан ныпойгыльатэгыт?
Э'ми гынин тумгыт?
Гым Тиркытэгнигым!
Уйн'э гым этумгыкыльигым, амгымнан вальэгым, ымы-ым ытлыгын ынкъам ытля уйн'э.
Гым тумгу к'инэлгыги, мынтумгыльэтыркын, к'ынур-ым ытленъюмури.
Мынрагты!
К'ырым вынэ мыпэлягыт!
Эрмэчьэ мынга пиринин Тиркытэгын ынкъам ярагты эквэтгъи.
Тылянвык вай люур нэмэ напэнрынат э'к'эльэ.
Рытрилнин тумгытум Эрмэчьэ нотаск'ыткынэты ынкъам камлелы ляйвын'н'огъэ ынык к'ача.
Э'к'эльэ ынн'атал нырэпирин'к'ин Тиркытэгын, нак'ам нылвавк'эн, к'оныры Эрмэчьэ эймэвыльыт нэнанмыткок'энат.
ынык к'ача.
Э'к'эльэ ынн'атал нырэпирин'к'ин Тиркытэгын, нак'ам нылвавк'эн, к'оныры Эрмэчьэ эймэвыльыт нэнанмыткок'энат.
Маравыплыткок Эрмэчьын ынн'атал гэпэнъивэтлин, рыпэт нылылякавральатк'эн.
Ынан нэмэ пиринин тумгытум, мэткиит рилгиннин.
Ярак ытлён пыкиргъи апак'атля, тумгытум люгнинтэ рыннин нутэк, алымы Тиркытэгын уйн'э авъегыргыка гэнъэтлин.
К'ынвэр Тиркытэгын тылямалявын'н'огъэ.
Ивкэ ынн'атал н'аргыногты мынторкын, ытръэч к'утык тылвавыркын.
Эрмэчьэ пиринин ытлён ынкъам н'аргын налгыткынык рывакъовнэн.
Тиркытэгын пэтле н'аргын ыннанъылёк мэлеквъи, ярагты чинит рэск'иквъи.
Тумгытум, гым тымэлеквъэк, к'ыкоргаквэ!
Эрмэчьын ынн'атал гакоргавлен малявыльэты томгэты.
К'ол итгъи Тиркытэгын нотагты к'ытгъи ынкьам ынкы льунин н'эвыск'этк'эй.
Н'эвыск'этк'эйигыт, гымнан гыт мылгыгыт.
Варкын гымнин тумгытум, к'ыгитэгын, юрэк' ынык ярагты нъылк'ытын.
Ытлён уйн'э эн'эвкыльин.
Чамъам гым гынан ринэлгыгъэ, ытлыгэ к'ырым нинэйылын гыныкы, ымы гыныгтомгэты.
Мин'кыри-ым этъопэл тъыпиригыт гымнан?
Чамъам, тивыркынигыт!
Ярак пыкирык, Тиркытэгын пыннэквъи, ванэван нывэтгавын Эрмэчьык рээн.
Ытлён рэк'и, иа'м пыннытваркын гыт?
Игыр гымнан нутэк тыльун н'эвыск'этк'эй.
Нивк'ин, энмэн чамъам гымнан трэлгын'ын, ытлён к'ырым ытлыгэ гымыкы ныйылнин.
Эргатык мыныгтын кынмал, эвыр ы'лгу лын'ыркын!
Эвыр-ым эйылкэ нэрэнтын'ын, ымыльо мынынмытконат ынкъам н'эвыск'этк'эй мынпирин эвытлым мынынгынтэвэтын.
Инъэ ытри тэнмавын'н'огъат.
Нэпиринэтт тин'урти, пойгыт ынкъам валят.
Эквэтгъэт.
К'ынвэр-ым нымным ынн'атал нытэн'к'ин вытрэтгъи.
О'равэтльамкийн'ын н'аргын нытвак'эн.
К'ытлыги, ынк'эн нытэнмавк'энат рачвын'ынвэты.
Мэн'ин ынанъянотыльо ритгъэ ынкъам ы'ттъыёл рэпкиры, ынк'энына н'эвыск'этк'эй н'эву рэпиригнин.
Мэн'к'окэнаторэ?
Ранн'ытатык н'анк'о?
Микынти тури?
Гым Эрмэчьигым!
Н'анк'о тыетык рырагтанво н'эвыск'этк'эй гымыгтомгэты!
Гым-ым энмэн Тиркытэгнигым, н'анк'о тыетык пэрэнво н'эвыск'этк'эй.
Эйылкэ рэнтын'ыткы, мытрэнгынтэвэнн'ын, эвыр рэвэлеркылентык морыкы — ымыльо мытранмытконтык!
Валёмтык!
рэвэлеркылентык морыкы — ымыльо мытранмытконтык!
Валёмтык!
Н'эвыск'этк'эе а'ачек лыгэн эвыр льунэн'у элкылнин.
мытранмынтык, эвыр-ым ы'ттъыёча рэпкирын'ытык, н'эвыск'этк'эй тургин!
Моогъат рачвын'кы.
О'равэтльат ымыльо пэлятгъат яал.
Ы'ттъыёл пыкиргъи Тиркытэгын, ынк'оры — Эрмэчьын.
Ынн'атал гагтыкоргавлен Эрмэчьын, эвыр Тиркытэгын ы'ттъыёча пыкиргъи.
Н'ээкык гымнин тургин!
Игыр мурык к'ыткиквытык.
Эрмэчьэ гымнин ынпычьын н'ээкык э'птэ нылгынин.
Эргатык н'элвыл н'анко мынагтатын ынкъам мынычвин: чывипыт мургин, чывипыт тургин, ынкъам к'ырагтытык.
Игыр-ым ымыльо гэчевкы мынытваркын, мынымлявыркын, мыныгрэпыркын ынкъам мынчаёркын.
Инъэ ынн'ин итгъэт.
Эквэтгъэт ярагты тумгыт, нак'ам ымыльо ган'авма.
Ыргинэт о'ратын'н'огъат нэнэнэт.
Галян'н'огъат гивин'итти, нымкык'ин нантыеватын'н'огъан, томгыльатгыргын-ым ванэван, мин'кыри-к'ун ынк'эн а'к'антыеватын вальын, ынн'атал нъомрык'эн.
Ытръэч.
Нынымытвак'энат эмнун'кы чавчыв Пэутэн ынкъам н'эвъэн Ваалн'авыт.
Нынымытвак'энат ытри колё а'ткэвма, ытръэч коргык'авыт ройыръык — ныппылюк'инэт нэнэнэт: экык ынкъам н'ээкык.
Эккэк'эй, к'эйвэ эмэйн'ыкыльин, эквырга-ым мэчынкы нытвэтчатвак'эн ынкъам ытлыгырык гэтэныннын'лин Тэркынтоно, нак'ам-ым н'ээкык еп люнтэныннын'ыльын, мин'кыри-к'ун еп нырулк'ин ынкъам ымын' нылвавк'эн ынанчинит вакъотвак.
К'олетъылё Пэутэн ныторвын'к'эн чоттагнык, н'эвъэнэ-ым ёрон'ы нинэтэн'тэйкык'ин, люур ыргынан навалёмын э'йн'эвыткульын экык:
К'ыгитэгыткы, мэн'ин ининигъи н'айын'к'ачайпы, ытлён морыкы рэмкыльу етыркын.
Пэутэнэ ымын' левыт лён'ынгырголява ытръэч анн'энагты иквъи:
Мури айъокыльыморэ, мин'кыри-к'ун н'очьыморэ.
Экык-ым ныченрыгчатк'эн, к'эйык'ын вак нэмэ к'улильэтгъи:
Атэй, эк'ылпэ к'ынтогъэ ынкъам к'ыгитэгынэт, малк'ырымэн ыннэн к'ынур муульын.
Пэутэн лываквъэ ярачыко вак, лылепыткугъи н'аргыногты:
Тивыркынигыт, микынэ мури лёнйъольыморэ.
Ынк'эн гынан льуркынэт чиниткинэт рилвыт, ынкъам к'ынур льуркынэт микынти етыльыт.
К'эйвэ, к'эйвэ, вэлер к'ытлепыткуги!
Лылепыткугъи Пэутэн ынкъам пыннэквъи.
Кэтэм ярагъет ныгагчавк'энат о'равэтльат, колё нымкыргэри, рыпэт илгэмнун' гувъэлетлин.
Ынк'эн э'к'эльыт,— иквъи ытлён ынкъам к'улильэннин н'эвъэн, — чымче э'к'эльыт, эк'ылпэ к'ынтэнмаквын орвэръын акватынвэты, мытрэгынтэквъэ.
Н'ытоск'ычатгъэ Ваалн'авыт ярачыкойпы, льунинэт энмэч э'к'эльыт нэймэвк'инэт, эк'ылпэ тэнан'ан'н'онэн оргоор, рывакъовнэн н'ээкык орвык'айык.
Пэутэнэ пиринин пойгын, аккагты йылнин ырыт гарынныкома ынкъам рывакъовнэн экык чакэттык к'ача, ин'к'ун йатыляма нъынрыркынин чакэттык'ай мынга.
Пэутэн нылек'ин ы'ттъыёл, н'эвъэн яален'к'ач.
Ръэт гатвален ан'к'ак араргыеквэ.
Нэльунэт ытри э'к'эльэ ынкъам наркылян'н'онат.
Э'квырга-ым чавчыват ныйык'ъэв нылек'инэт, э'к'эльыт пэлятын'н'огъат.
нъэлгъи.
Ы'вэк'учитэ ивнин н'эвъэн:
Гым лён'ылвавын'н'ота.
Ытръэч томавык йэтылек,— иквъи Ваалн'авыт.
Пырнин гыргочан'кэр, ытръэч эвычан'кэра нъэлгъи ынкъам вакъогъэ ывак'очорвык.
Эквэтгъэт рымагтэты, люур у'рэквъэт э'к'эльыт ынкъам накамлелтан'н'онат.
Чемгъон'н'огъэ Пэутэн, ынн'атал э'к'эльыт лыгичымче, ынкъам ратвагъа этчымарав.
Ынан пириск'ыченнин ръыск'ываляйн'ын ынкъам тымнэн н'эвъэн ган'ааккама, экык-ым ивнин:
Мури к'лявылморэ, наранмымык маравма, н'эвыск'этти-ым нэрэпирин'ынэт э'к'эльэ, ыргынан мури э'к'у нэрэлгымык, мачыргынан ытри нувъинэт ы'ттъыёл мурык.
Лявтынгырголяквъэ Пэутэн, льунинэт э'к'эльыт вэтчатвальыт гролмакы.
К'эйык'ын вак валёмнэн ыргин очоч ивыльын:
Э'ткин'игыт гыт, ымыльэты ройыръын тымын.
Гитэнин ытлён чавчывата, льунин: ымыльэты понтаск'ын гэйпылин пылвынта, ымын' левтык нык'элпэрак'эн пылвынтыкъале, э'квырга-ым люнчен'н'ыттэтыльын ынкъам татлыгнэн:
Н'эвъэн ган'ааккама тынмынат ейвэчу эмылгэ.
Мури нанъынмымык торгынан, ытри а'ткэвма нъытванат.
Мури гаккама вэлер к'лявылморэ, мачморгынан мытрэтэвиминн'ыгъэ.
К'ытлыги тури н'ирэтури.
Гымнан люнльутэ гынин экык.
Ытлён орвык'айык варкын.
Опопы мынмарав.
Ытръэч к'ычимгъуги рэк'э гыт рэвирин'этгъэ: пойга эвытлым ырытэ?
Лыгэн эвыр рэк'ирвэ, кит-кит-ым въик агаргыкэгты.
Мэчынкы гым ныпойгыльатэгым ынкъам тытэгъэн'ыркын въик ытръэч к'ынур пойгымляльэгым.
Ытръэч тивыркынигыт: ынн'э апэляка гымнин экык, нэмык'эй к'ынмыгын ынкъам к'ымайынлягын гымык к'ача.
Ынн'ин трэнтын'ын, гынык рывъёлявыгъет,— татлын'ыткогъэ, э'к'эльын ынкъам пэнрынэн Пэутэн.
Ытри могъат пойгыльатык, ныпойгынпэлявлятк'энат, нак'ам лён'пойгымлята, ытръэч ныпойгыльатк'энат.
Пэутэн айылгыка  ныпойгыльатк'эн, ытръэч-ым э'к'эльын нымлык'эн, пылвынта ытлён нинэтэн'эйпык'ин.
Горатваленат пойгыльатык.
Галгомавлен э'к'эльын, ынкъам пойгыльанма ринтынин пылвынтыкъале.
Эчги экъэликэ нъэлгъи, чавчыв иничгытэтгъи: э'к'эльын лыплявтыльын.
Эвин'ан ытлён ынпын' вальын гымык,— чимгъугъи Пэутэн, ынкы к'ынур арман' нъэлгъи пойгыльатгыргын, этъо этчаран' нъэлгъи.
Вэнлыги э'к'эльын нэрмэлтэтк'ин.
Ынкы лылепыткугъи орвык'айгыпы Тэркынто, льунин эн'ъэлетыльын ытлыгын ынкъам пиринин ырыт ынкъам гэтачьыткон'н'огъэ лыплявтыльэты а'к'альэты.
Эвыр вай э'к'эльын кавэты о'ран'энк'аеты тылигъи, ырыткугъи ытлён ынкъам рыпыткэвнин эмгынунлылек.
Мутлымул тан'колё пыльыльэтгъи льолк'ылеты, ытлён лывавын'н'огъэ к'эйык'ин пойгыльатык.
Ынкы ивнин Пэутэн:
Колё мытэтчыпойгымаравмык, гынан-ым гым инэмлытйигъи, гымнан нымкык'ин мутлымул тынтымн'эвын, к'ырымэвын к'эйык'ын мыпойгыльатык.
Этлы гымнан гыт мымлытйигыт, нэмлытйигыт гыт гымыкэккэтэ.
Ынн'атал гаргыргын въик н'энк'айгыпы.
Гым горатвайгым вак, рыпэт лыплявтыльэгым, нымкыче гапэнрыткойгым торыгнотагты, к'онпы нэналватэгым, ымыльо найылгавк'энат.
Мачынан нынтогъан гынин экык ёройпы ынкъам нэнатан'ынмыгъан, ин'к'ун эвнэтэвиминн'ыкэ.
Н'отк'энат пылвынтавэръыт ынкъам пойгын к'ыйылгынэт ыныкы.
Мэчынкы ынан пэрэёлк'ылтэ.
Ытлён ратвагъа армак'лявылё.
Гымнин экык еп ныппылюк'ин ынкъам тотъэты вальын, гымнан чинит мынмыгыт, ытръэч вэчьым гагчавыркын въик, гынин атын авъкэгты вальын, мэчынкы рэмэлеквъэ гыт.
Ратан, нымкык'ин мутлымул тынтымн'эвын ынкъам тъэнк'эркын лыги лынъёк гамгао'равэтльарык, энмэн гымнан атын тыпиригъэн ныппылён'энк'айгыпы, ыргынан гым экэвку нэрэтчыгым, опопы к'энанмыгъэ.
Ии, гымнан гыт мынмыгыт.
Ытръэч гынинэт имыръэнутэт рапэлянн'ыт гынык.
Гымык эккэтэ к'ырым ныпирининэт.
Мургин ынн'ин вальын вагыргын: этлы эпирикыльинэт ръэнутэт тумгин.
Пэутэнэ рыгырголявнэн пойгын ынкъам тынпынэн понтаск'ык э'к'эльын, эвыр ынкы ытлён пэк'эттатгъэ.
Нэльугъэн э'к'эльэ пэк'эттыльын ыргин очоч ынкъам ытри гынтэквъэт имымин'кыри.
Пэутэнэ кыленин э'к'эльин вэтгав, гулювлин увик э'к'эльин Тун'итльэк, чымче панэнальынвык н'эвъэнык ынкъам н'ээккэк.
Лыгипэтле эмнун'ыльэ лыги нэтчыгъэн эналватгыргын чавчывэн, ынкъам Тон'э'тльагты пыкэрын'н'огъат ан'к'альыт.
Ыргынан нанъяк'энат Пэутэн ынкъам ынин экык Тэркынто, чама ныкоргавк'энат, энмэн лыгъоравэтльваратык нытвак'энат чиниткинэт эрмэчьыт.
ынкъам Тон'э'тльагты пыкэрын'н'огъат ан'к'альыт.
Ыргынан нанъяк'энат Пэутэн ынкъам ынин экык Тэркынто, чама ныкоргавк'энат, энмэн лыгъоравэтльваратык нытвак'энат чиниткинэт эрмэчьыт.
Ытръэч.
С.
Вэлвин нынны — К'ъуркыл, рик'укин-ым — Нутэн'эвыт.
Ытри нытвак'энат ыннанрак, ытръэч амъянра ёрот.
Гатваленат ыннанрак К'ъуркыл ынкъам Нутэн'эвыт.
Вэлвин нынны — К'ъуркыл, рик'укин-ым — Нутэн'эвыт.
Ытри нытвак'энат ыннанрак, ытръэч амъянра ёрот.
К'ол итгъи чикинъэ К'ъуркыл эквэтгъи пэчыгэленвэты.
Аны колё горатвален тылек.
К'ынвэр льунин гытгын ынкъам гытгыткынатгъэ.
Тэйкынин а'нэлёкаргылгын, йытонэн ак'ын ынкъам а'нэлёмгогъэ.
Горатвален а'тчак, э'квырга тэн'уйн'э нытвак'эн.
Амгынонъылёръома люур ыннэн ыннээн гывагъэ.
Нак'ам колё нымэйын'к'ин, нитчык'ин.
Ыннээн тэн'откома, люур мэн'ин тэргыткольын валёмнэн, нак'ам к'ырымэн лыгэтэргык'олек'ол.
Йытомгонэн к'ытлыги, кальанананачгын!
Нак'ам аны нытэргыръочгатк'эн!
Эк'ылпэ вынэ к'ынэнръэлеттурэв!
Вэлвэ эк'ылпэ рыръэлеттурэвнин.
Н'ачгыувэк'к'ачайпы йытонэнат лыгинныт, кимгин'ыт.
Мыран'увэк'к'ачайпы йытонэнат кычавтэ, к'этат ынкъам нучут.
Вэтлы лыгэн имтимич вагъэ.
Н'анк'ын нэмэ рынинин ынкъам нэмэ пэнинэк ёнэн, ынк'о рагтакватгъэ.
Пыкиринэн'у ярак, лыгэн ранмэпы винвынъылинин имыт, ынк'о вытку ытлён тытлепы рэск'иквъи.
Вэнлыги Нутэн'эвытынэ йын'онэн ынныткэн ынкъам иквъи:
Кы-кэ вы-нэ!
Мэн'ко тан'ынныткэръоркын!
Этъым аны к'эйвэ,— иквъи К'ъуркыл.
Н'утинныкитэ рэк'окалгын нылвавк'эн йылк'этык.
К'ынвэр йымнэн кэркэр ынкъам тэн'эвыргыргыкэ н'ытогъэ.
Льунинэт винвыт вэлвин ынкъам эквэтгъи вэнвыеквэ.
Еп вуск'ымчыку пыкиргъи гытгык, а'нэлён'н'огъэ.
Эчги нэмэ выск'авын'н'огъэ, люур нэмэ итчетгъи а'нэлёёчгын, лыгэн тэн'ойвын'н'онэн.
Эчги рэтчак'авын'н'онэн, люур тэргык'олек'ол валёмнэн:
О-ок-ко-о-ой!
Нэнанатчын'атк'энат тэн'имыръэнутэт К'ъуркылынэ!
Амъак'акоргава ярагты кытгынтыпкэргъэ рывэтгаватын'н'онэн К'ъуркыл:
Ытлён рэк'ыркын вырэнынъэк'эрэвыркын?
Нутэн'эвыт эмъэк'эпэн'ъивэтэ рыпэт нылвавк'эн вэтгавкы.
Эргатык чикинъэ валвийн'ын нэмэ чейвыткугъи амнон'эты.
Колё аны горатвален тылек, к'ынвэр выск'авын'н'огъэ.
Рылгъэ ёрочыкогты, лыгэн эвын ынкы авынральын — н'эвыск'эт н'ытогъэ.
Колё аны черитк'ыльу ярачыкон, рыпэт лымн'ылык а'к'атвын'.
Ынкы вэтлы чемгъон'н'огъэ:
Аны мин'кы ытлён тыпкирык?
Колё аны нымэйын'к'ин ёрон'ы?
Нилгык'ин ёрочыкон?
Лыгэн ынн'ин чимгъуплыткук, люур к'эмэн'ы ръылинин н'эвыск'этэ тэн'имырэк'э йыръыльын: пэлк'умрэтэ, ыннэ, к'оратъоля, ылвэтъуле, майъолята.
Валвыйн'ын колё аны гак'амэтвален, эчги тан'паагъэ, люур н'эвыск'этэ э'йн'эвнин:
Мэй!
Рэмкыльигыт, анык'ун к'инэгитэги!
К'ъуркыл у'рэквъи чьоогыргэпы.
Льунин н'эвыск'эт колё э'к'этъымыльын, камчалявтыльын, экыттэлеткыльин, иръын гэчимиръэтлин, плекыт кыямылк'огты нэнаяк'энат.
Ынрак' выткукин мэн'к'окэн н'эвыск'эт тыльуркын, колё пылытъымыльын, ныгтинк'ин, — н'ытома иквъи валвыйн'ын.
К'ытрирэмич илюльэтгъэт, вэтлы рарагтын'ын'огъэ.
Н'эвыск'этэ эръывтычгын тэнйыръэннин тэн'имырэк'э, мин'кыри-к'ун ыныграк тэн'имыръэнут нытвак'эн.
Мэйн'имтильын валвыйн'ын ярак пыкиргъи, нэмэ рытрилнин имыт, ръылинин ранмэпы, ынк'о рэск'иквъи тытлепы.
Нэмэ Нутэн'эвытынэ пынлёнэн:
Мэн'к'о ытлён тан'такэчгыткэта?
Вэтлы татлын'ыткогъэ:
Этъыманы к'эйвэ.
Ынкы Нутэн'эвыт ныкитэ вэнвэпыгъэ.
Пыкиргъи ярак, авынральа лён'ынвэтгавата, люн'гитэтэ рыннини рэмкыльын.
Нутэн'эвыт рылгъэ ёрочыкогты ынкъам чемгъовэтгавын'н'огъэ:
У'-у'-у'!
Вэнъым черитк'ыльу яран'ы!
нак'ам ытръэч к'эмэчыку нытвак'энат тэкичгытъул ынкъам майъолятъол.
Нутэн'эвыт иквъи:
Алымы колё нымкык'ин тэкичгын, авынральын-ым ныпичьык'ин.
Эчги Нутэн'эвытынэ кунин к'эмэйыръын, н'эвыск'этэ ивнин:
Мэй, рэмкыльын'эв, к'инэгитэ!
Нутэн'эвыт у'рэквъи:
У'-у'!
У'-у'!
Ытлён аны ръэн'эвыск'эт тыльуркын, вэнъым эгтин'кыльин, выльин'ыткыльу ынкъам иръын гэчимиръэтлин!
Лыгэн ынн'ин ивыплыткук, н'эвыск'эт паагъэ путурэк.
Нутэн'эвыт н'ытогъэ, лылепыткугъи, льунин амынан ынкы нытвак'эн пипик'ылгык'эй.
К'ынвэр Нутэн'эвыт пэлк'ынтэтгъи ченэтрагты.
Пыкиринэн'у Нутэн'эвытынэ ивнин:
К'ъуркыл!
Тэн'имыръэнут вэрэрынво нинэлгигыт?
К'ъуркылынэ татлыгнэн:
Вэнъым авалёмкыльэгыт, вырэрынъак'аравыльатыркын!
Нэмэ эргатык чикинъэ вэтлы ораы'ттъыёлягты чейвыткугъи.
Горатвален тылек, к'ынвэр льунин майн'ыярайн'ын.
Яран'ы уйн'э атытлыкыльэн, мэск'эек'ын лылепыткугъи, вытку ынкы тыттэтгъи раск'ыткынэты, лылепгъи рыногыргэпы, люур льунин чоттагнык майн'ын'алвыльийн'ын.
Ынкы валвыйн'ын чемгъовэтгавын'н'огъэ:
А'мын мин'кыри ивкэ мырыткуркын?
К'ынвэр чимгъугъи: ынанмык'ычьык'ай пээчвакк'ай чин'къэтывэнин.
Пээчвакк'ай лыгэн въигъи.
Вэтлы тэгрэтгъи ралкочыкогты, авэтывак' пэнрынэн пээчвакк'ай, ринтынин н'аргыногты, рэлк'ынтонэн, ынк'о имтинин ярагты.
Ярак пыкирык нэмэ ранмэпы ръылинин, ынк'о тытлепы рэск'иквъи.
Нутэн'эвытынэ пынлёнэн:
К'ъуркыл!
Мэн'ко тан'ычьыткэркын?
К'ъуркылынэ татлыгнэн:
Вынэ нэмэ пытъайвэ вырэрынъак'авыльатыркын.
Ынн'атал-ым вэлвэ гынрыру гэлгылин эвкэтыльын рэк'окалгын.
Э'квырга-ым к'ынвэр К'ъуркыл йылк'этгъи.
Нэмэ Нутэн'эвыт вэнвэпыгъэ.
Нэмык'эй ынан льунин майн'ын'алвыльийн'ын чоттагнык.
Рэнолын'кы н'авэтын нывакъотвак'эн.
Рик'укэтэ чымэетэ галяльын майн'ычымн'ы чин'къэтывэнин.
Н'авэтын ытръэч иквъи:
Н'отк'энат въиткуркыт.
Ынк'о н'авэтынва въильын чымн'ы ринтынин н'аргыногты.
Ынн'ин энвэнн'ыкэ имтинин чымн'ы рик'укэтэ.
Э'квырга-ым эмтэйпык лывавнэн, к'ынвэр вулк'эквъи.
Рэк'окалгын люур к'олентогъэ:
Мэй!
Авынральэгыт, к'инэвинрэтги эмтэйпык!
Авынральа очнэн:
Э-эй!
Эченур илкэ к'энъатчагэ!
Ынан ытръэч н'ытогты пиринин выквэпойгын ынкъам эмчимгъутэ нычимгъук'ин:
Чемэт ынк'эната айвэнрэт ныгрыткук'инэт.
Йъонэн рэк'окалгын илкэ вэтчатвальын, тэн'ытръэттэгын лявтэпы кыплынэн.
Рэк'окалгын кэгытрэтгъи, ымын' люн'к'улильэтэ итгъи.
Н'авэтынва аймак ратвынэн ралкогты.
Нутэн'эвытк'эй эвын кагытрынтогъэ, уйн'э аймак, нак'ам кытрэл ынин гэпнутлин.
Еп тытлепы К'ъуркыл ивнин:
итгъи.
Н'авэтынва аймак ратвынэн ралкогты.
Нутэн'эвытк'эй эвын кагытрынтогъэ, уйн'э аймак, нак'ам кытрэл ынин гэпнутлин.
Еп тытлепы К'ъуркыл ивнин:
Тэн'имыръэнут вэрэрынво нинэлгигыт, анык'ун к'ыгитэгын гымнин кытрэл.
К'ъуркылынэ ивнин:
А'мын-ым авалёмкыльэгыт, алымы тивыркынигыт.
Ынан пытъэвэ!
Ынкатагнэпы Нутэн'эвыт паагъэ винвэ эквэтык.
Ытръэч.
С.
К'ол рыннин Пычик'имтильынэ пынлёнэн К'ъуркыл:
Энмэн ганымытваленат ыннэннымык Пычик'имтильын эвыр К'ъуркыл.
К'ол рыннин Пычик'имтильынэ пынлёнэн К'ъуркыл:
Гыто рэръэгъэ чавчыварамкэты н'эвытлепгичик?
Ако вынэ к'эйвэ!
Титъэм мынъэквэт?
Вынэ лыгэн-ым эргатык чикинъэ, эченур мэлычьыт гакан'ъёт мынъянат,— ивнин Пычик'имтильынэ.
Эргатык чикинъэ к'орагыркэгъат.
Эквэтгъэт.
К'ъуркыл ныянотыльатк'эн, к'ынвэр мыльурэгъи.
Пычик'имтил, аны гынръак' к'ыянотгъэ,— нинивк'ин К'ъуркылынэ.
Пычик'имтильын янотын'ой, печаск'эвнэн К'ъуркыл.
Пыкиргъи чавчыварамкык' амгынотъылё, К'ъуркыл-ым пыкиргъи вытку эмгынунныкитэ.
Пыкиргъи К'ъуркыл эвын гагтъак'анн'энавлен.
Пынлёнэнат авынральыт:
Э'мъим вай Пычик'имтильын?
Авынральа никвъэн:
Н'аан-ым, н'аан рэлку.
К'ъуркыл у'рэквъи ёрочыкогты ынкъам иквъи:
Пычик'имтил, н'оты к'орат к'ынлегынэт!
К'элюк'-ым нэмык'эй вытку тыпкирык,— ивнин Пычик'имтильынэ.
А'ачека нэнленэт к'орат К'ъуркыльин н'алвыльэты.
Эргатык ынпыначгын-авынральын иквъи:
Мэн'ин вэчьым нъымалытватын?
Люур эмынину К'ъуркыл:
Гым, гым, гым!
Эченур-ым мынгыткэн пырэрэмыт нэнъытэйкынэт.
Нэтэйкынэт мынгыткэн пырэрэмыт.
К'ъуркыл эквэтгъи.
Мэчичьу аймыльа н'эвыск'этэ ныльук'ин лынкыгин'кы пырэрэмульын К'ъуркыл.
Лыгэн пырэрэмыт кунинэт, рагтыгъэ.
Раск'эвма нивк'ин:
К'элюк'-ым, мин'кыри мынынтын майн'ыкывн'аргынэн.
Эргатык кыеквъэт— тэпэнинэтэ нылгэёатк'эн.
Нэмэ ынпыначгын иквъи:
Мэн'ин вэчьым нъымалытватын?
Вынэ а'тав гымо,— иквъи Пычик'имтильын,— эченур к'эплюльын иръын нэнъытэйкын.
Нэтэйкын к'эплюльын иръын.
Эргатык инъэ Пычик'имтильын э'э'гты эквэтгъи, так'ъо лыгнин эвыленолгын.
И'и'н янот пылвынтывылпата вылпаткойвынэн, ынк'о пылвынтывагрэля вэгыткуйвынин ынкъам ынк'о пылвынтытэвичгэ тивъювнин.
Пылыткук, панэнагты к'ытгъи.
Раск'эвма ёрочыкогты ы'ръэ тымн'ъатав иквъи Пычик'имтильын:
К'элюк'-ым, мин'кыри мынынтын майн'ыкывн'аргынэн.
Кыеквъэт — эвын гылгитэвмэлетлин, тан'айъыткынка гэнъэтлин.
Нэмэ ынпыначгын пынлёгъэ:
Мэн'ин вэчьым нъырэн'гилин?
К'ъуркыл нэмэ эмынину:
Гым, гым, гым!
К'ъуркыл гэкэн'э рэн'гилигъи.
Льунинэт пэтыралк'ан'ытэвыр н'элвыльин пэтыран'ъёлгын.
Эмк'элелвынэ нивк'ин.
Нотк'эн мэлтэнрэн'ыльын?
Люур ы'ттъаймак льунин, чамэттанэн, к'эгнэвнин.
Оток, тынпыткэвын!
Укка-ко-о-о-о, тылвугъ-э-эк!
Ы'ттъаймак тин'энэгнин орвык.
Ярак пыкэрын'н'ок, н'инк'эгти ягнагъат.
Ипэ мэн'ин нивын:
Гымнан тырэлылюн'ын, гымнан тырайвон'ын, гымнан тыръанвон'ын, гымнан тырайвон'ын!
Колёмэй н'отк'энат н'инк'эгти эмтэн'ытъуле нытэйн'этк'инэт,— ныван'эйпык'эн ырыкы К'ъуркыл чама нинупынъылик'инэт.
Э'рыкут н'эвыск'этэ нэтрыткуск'ивын эвыргээръын, к'ытлыги ы'ттъаймак.
Лыгэн нэнинтыск'ивын.
К'ъуркыл рэск'иквъи ынкъам эвын'н'ой авынральэты:
Вынэ итык эвын лыгэылвачгын тынмын чама тан'ран'гыргын тыльун.
Эргатык ялгытгъат.
К'ъуркыл ныянрагакан'ыльатк'эн, муульык ы'тъоча нылек'ин.
П'этыралк'ан'ынвык, ы'лматкынык вакъогъэ, лыгэн-ым нылгитэгыттэмн'ык'ин.
Янотыльын муульын нинивк'ин:
Вайын'ката, вай вайын'ката!
Вэнлыги муульыт галягъат, мин'кыри а'к'аравэвын' вальын, колё пэтыралк'ан'ынвыткыльо, пэтыран'ыльын.
Нэмэ эргатык ынпыначгын иквъи:
Мэн'ин вэчьым нъырэн'гилин?
Вынэ а'тав-ым гымо,— иквъи Пычик'имтильын.
Кыевкы рэн'гилиэквэтгъи.
Лыгитэн рэн'ыльын равэвынвылк'ыл льунин чама лыгиылвылю тымнэн.
Тинэн'эгнин лыгиылвылю ынкъам эквэтгъи.
Пыкиргъи.
Колё гакоргавленат.
Н'эвыск'этэ рыпанма лыгиылвылю, К'ъуркыл к'ымэк нупыткук'ин н'ойн'ык.
Еп увэнпыма К'ъуркыл йылк'э найъон.
Йылк'ын'н'ок Пычик'имтильын ивнин:
Пычик'имтил, эвыр к'амэтван'н'ок к'инэныгъеквъи.
Кыеквъи К'ъуркыл эвын гэк'эмиплыткулинэт.
Йэливэн пынлёгъэ:
Микынъэм н'ойн'ык рунин?
Ако гымнан,— иквъи Пычик'имтильын, алымы ынан люн'нульын.
Колё гэпичыгэргэтлин К'ъуркыл.
Иа'м инэныгъевкыльигыт?
К'элюк'-ым, нивигым тэн'ычьэтыркын йылк'этык, эвнэныгъевкэ.
Иа'м-ым инэкырвиръэмэткыльигыт?
Мин'кы-ым нивигым к'элюк' трэнытъылевн'ын,— ивнин Пычик'имтильынэ.
К'ун иа'м-ым энатынпыск'ычаткыльэгыт?
этъо йак'олентогъэ К'ъуркыл.
Мин'кы-ым нивигым, к'элюк' тылетумгын мынмын,— татлыгнэн Пычик'имтильынэ.
К'ынвэр авъеткынка нъэлгъи К'ъуркыл.
Ынпыначга ивнинэт н'эвыск'этти:
К'ээк'ын вынэ к'увитык, к'ол к'оран'ойн'ын к'ыпатгыткы, ынкъам К'ъуркыл нык'амэтван.
Лыгэн-ым К'ъуркыл чемгъорратаквъэ.
К'эмиплыткук йылк'ъэтгъэт.
Кыевкы ялгытгъат.
Равэвын колё тэн'экээкыльин, чама лыгитэн'рэн'ыльын.
К'ол итгъи ынпыначгын иквъи Пычэк'эмтэльына эвыр К'ъоркылына:
Вынэ к'эйвэ к'ырагтыркынэтык, йъарат яральыт а'тгъон'н'огъат чама пэгчин'этыркыт.
Лыгэн-ым н'авынрагтатгъат Пычик'имтильын ымы К'ъуркыл.
Пыкирык н'авынйытраквъат.
Пычик'имтильын ытльата ивнин:
Гымо йытро к'инэлгытык, эченур лыгэк'ылпэ к'ытратгытык, к'инэнпэтгытык, к'энапатгытык ынкъам лыгэк'ылпэ к'инэнутык.
Лыгэн-ым ынн'ин нэнтын.
Ытръэч тэкэм увэма Пычик'имтильин н'эвъэн энарагты гэлк'ытлин.
Люур кукэйыръын ван'эйпын'н'ой:
н'эвъэн энарагты гэлк'ытлин.
Люур кукэйыръын ван'эйпын'н'ой:
Вай-вай, ынанывэкк'алягты тититыркын!
Пычик'имтильин н'эвъэн эк'ылпэ рагтыгъэ, рычвачгынлевнэнат эръэт, нэмэ энарагты к'ытгъи.
Аплоратвака кукэйыръын нэмэ ван'эйпын'н'ой:
Вай-вай тыгтэтэркын!
Кытгынтыльатгъэ Пычик'имтильынин н'эвъэн эк'ылпэ йыпэнинэт эръэт, лыгэк'ылпэ нэнунэт.
Тагнымытван'н'огъат Пычик'имтильынти эвыр К'ъуркылынти.
Ытръэч.
Тэленъеп гатваленат лыгэрак н'ирэк ы'ттъык'эгти ынкъам н'ирэк н'эвыск'этти.
Рэлку нытвак'энат н'эвыск'этти, ы'ттъык'эгти-ым — н'аргын, райвачык, мин'кыри акытыйгаткыльэн н'энку.
К'ол итык ы'ттъык'эгти ныпычвэтгавк'энат.
Ыннэн нивк'ин:
Гыт мин'кыри нытвайгыт?
Гым итык нытэн'ъэв.
Гынин-ым мин'кыри вальын н'авэтын?
Тэгнытэн'к'ин, инэгынритыльын н'эвыск'эт.
Гым нэнатан'ынк'амэтвавк'эн гымык авынральа.
Лыгэн-ым к'онпы нэнаныпалговк'эн, ымы нылгинытэн'ъэв нытапан'к'эн.
Лыгэн эвыт мин'кыри ымы нэнайколятк'эн, лыгэн тэгнытэн'к'ин гымнин инэгынритыльын.
Лыгэн нынтойгым-ым, кит-кит к'ээк'ын норатвайгым эвыт гымнин н'авэтын нъатгон'н'ок'эн, нэвын'н'окэн.
Э'митлён гымнин ы'ттъык'эй?
Лыгэн-ым тэгнытэн'к'ин, тэн'имырэк'э нэнанк'амэтвавк'эн, рыпэт гымнан к'онпы лыгъылгу нинэлгигым, — ынкъам пынлёнэн ы'ттъытумгын.
Мин'кэмил гынин инэгынритыльын вальын?
А'мын, гымнин итык лыгъэ'ткин'!
Э-э, мин'кыри-ым вальын, мин'кыри нынтигыт?
Лыгэн-ым нэналпынрык'эн к'улин-ым лыгэн нинэнинтыск'ивк'инэт рэлюйыръыт, гымнан вытку оратвак нинэпирийгым.
Лыгъэткин' гымнин инэгынритыльын!
Чама лыгэн нинэннэск'ычетк'ин.
Лыгэн аны э'ткин', анык'ун-ым гымнин левыт к'ыгитэгын, лыгэн тэн'эмкинутк'ыльу гитлин, чама нэнагтыркыплык'эн.
Ы'ттъытумгэ нинивк'ин:
А'мын, а'нк'агыргын ынн'ин вальын инэгынритыльын!
Нывэтгавчетк'энат ы'ттъыт райвачы.
Э'ткин' н'эвыск'эт гавалёмлен вэтгавчерыльэты ы'ттъык'аеты, каргэпы гэтлеплин.
Льунинэт, к'ытлыги ы'ттъык'эгти нывэтгавк'энат.
Лыгэн кытгынтынтогъэ, пэнрынэнат.
Н'эвыск'эт нивк'ин:
Оо, митив микынти, к'ытлыги к'олё ы'ттъин'ыт нывэтгавчетк'энат, Митив микынти о'равэтльат нывэтгавк'энат!
Гынтэквъэт ы'ттъык'эгти.
Нотагты к'ытгъэт, нэмэ ынкы вэтгавын'н'огъат.
К'утынэ ынк'эн тан'этынвыльа ы'ттъык'эе нинивк'ин:
Аны, мынрагтыркын!
Аны, гьм э'тки к'ырым, к'эйвэвын нотагты трэлк'ыты.
Аны, к'эйн'ун гымнин н'авэтын лыгъатгъон'н'огъэ, к'эйн'ун ивыркин.
Лыгимин'кыри гымнин ы'ттъык'эй к'ытгъи.
Э'тки лыгэн тэгнытэн'к'ин, лыгэн трайъон'ын.
Ынръам к'ол нивк'ин ы'ттъык'эй:
Ынн'атал-ым гым к'ырымэвын, э'тки лыгэн опопы мылейвыткуркын!
К'ол-ым рагтыгъэ.
Эвын нотайпы пыкиргъи, нэнанвэтгавк'эн н'авэтынва, нинивк'ин:
Ытлён мэн'к'о етгъи?
Эвын ы'ттъын тан'авэтгавка гэнъэтлин, лыгэн галвавын'н'олен вэтгавкы.
Ынк'эн гэнгэргэвлинэт, к'элюк вэтгавчетыльыт н'аргын.
Ынк'атагнэпы ы'ттъыт к'онпы авэтгавка гэнъэтлинэт.
Ытръэч.
К'ол итгъэт и'ны, кэйн'ын, к'эпэр ынкъам рэк'окалгын елырачвын'гъат: мэн'ин арман', гыттапын', энъын' вальын.
Гым ынн'атал нэрмэйгым!
Гымык арман' вальын уйн'э, гым ымыльорык айылго нэлгыркынигым!
Гым-ым нымлегым ынкъам нинъигым!
Чама ынн'атал ныгыттэпигым!
Люур вай рэк'окалгын иквъи:
Гыт и'гигыт ынн'атал ы'ръэ йыръэтгъи, гынык энъын' вальын варкын!
Мэн'ин?
Энмэн нилгык'ин, ивлывилюльын мэлёталгын, гынан чамъам райъон'ын!
Гым-ым ынн'атал ныгыттэпигым ынкъам ралечетык гым гэйгулетигым, тури чамъам ынн'ин нъиттык!
Гым нак'ам эрмэкыльигым, инъыкыльигым ынкъам тотъэты вальэгым,— пыннэты иквъи рэк'окалгын.
К'эглынангэт тотъэты вальэгыт!
Турык арман' вальын варкын, ынн'атал нэрмэк'ин ынкъам кыгыттэпк'ин, нак'ам инъыкыльын, вачак нарайъонтык.
Гыт ы'ръунтэтыркын уйн'э гымык арман' вальын,— к'улильэтгъи кэйн'ын.
К'ыйъогын гынан ынкъам к'ымн'ылёгын!
Трайъон'ын ынкъам трамн'ылён'ын!
Кэйн'ын о'равэтльагты к'ытгъи.
Тыляма ынан льунин н'элвыл.
Н'элвылекы к'ача о'равэтльан нытвак'эн.
Кэйн'ын о'равэтльагты аймавын'н'огъэ.
Люур вай о'равэтльата пиринин оттылгын ынкъам к'ымчучьын ыныкагты рытын'н'онэн.
гэчен'ыттэтлин.
Гынтэквъи.
Пыкэрын'н'ок тумгык, ынин увик тъылын'н'огъэ ынкъам мотлынтон'н'огъэ.
Ытлён к'ынн'атын'н'огьэ.
тъылын'н'огъэ ынкъам мотлынтон'н'огъэ.
Ытлён к'ынн'атын'н'огьэ.
Ы'мто?
О'равэтльан таляйвыгъан эвытлым ынан наталяйвыгыт,— пынлёгъэ рэк'окалгын.
оттылгын-ым люур пыткынтэтгъи ынкъам гымык увикик ръэиргъи.
Ынн'атал увик тъылыркын!
И-и-и!
Нак'амлым гымнан трэтэмъюн'н'ын о'равэтльан, эвыр раялгынн'ыт маеты трэлк'ыты ынкъам ымыльо тэйн'эт ыргин трэнун'ын!
Ынн'атал чамъам маеты рэлк'ыты!
Гыт нылгэнайылгэгыт.
Эвыр маеты рэпкиры, чамъам ынк'оры рэквэты.
Гым инивыркын!
Гыттапы гым вальэгым о'равэтльак!
К'эпэр маеты эквэтгъи.
Майык пыкирык, ытлён эймэквъи, чит рычимиръэвыркынин энаръэёчгын, люур вай яалгыткак ръэнут иргъи.
Ынн'атал гэнтъылевлин к'эпэр.
Чен'ыттэ рыпэт-ым гак'олентолен.
Чит-ым вай гынтэвыркын, ытръэч-ым лываквъэ: рэк'ык вай гаквален.
Ытлён к'ытлыги уткучьык гаквален.
Тумгэ навалёмын к'улик'ул.
Ръэгъи к'эпэр к'улильэтыркын?
К'эпэр энмэч чамъам рэеты морыкагты, пылвынтыйыкырга нэйгун,— иквъи рэк'окалгын.
иквъи и'ны.
Н'энку рак'амэтва, н'утку-ым пыкирык рэвъигъэ.
Рэк'ын иквъи?
Ръэнут валёмын — ынк'эн лыги к'ылгыркын.
И'ны эквэтгъи.
Тылянвык льунин аймак.
Ынн'атал и'ны гакоргавлен тайн'атэты.
К'амэтван'н'огъэ ынкъам нивк'ин:
Амайылга, о'равэтльата пэлянэн гымыкы нычачак'эн тэйн'эт.
К'амэтваплыткогъэ, томгэты к'ытгъи.
рэк'окалгын.
Ынн'атал тыгтык'амэтвак!
Нытанчачак'эн тэкичгын гымыкы о'равэтльата амайылга гапэлялен.
К'ээк'ын вак и'ны мутлыгрэлгъи ынкъам паагъэ выенток.
Кэйн'ын ы'лён'эт галяк нэмык'эй въигъи.
Трэнун'ын кэйн'ын, и'ны-ым рак'ыл.
Ынн'атал колё ныгыттэйгым!
О'равэтльан ынанармачьын ынкъам ынангыттапычьын.
Ытръэч.
Энмэн ганымытваленат умк'ы ынкъам валвыйн'ин.
Колё чит нытэн'ъэв нытумгыльэтк'инэт, к'онпы кынмал нивиник'инэт, тымъёттэ кынмал нычвик'инэт.
Чымче ырык к'ача ганымытвален чинит емыгчыку рэк'окалгын.
Ытлён ырык рээн этумгыльэткыльин эмивнэтык ырыкы.
Вачак'-ым к'онпы вэнлыги винвэ яален'к'ач ырык нылек'ин ынкъам нинэгичик'инэт пэлятыльыт рупытти.
Ытръэч-ым к'онпы амлымн'энак яален'к'ач умк'ык ынкъам вэлвык, ытлён чемгъон'н'огъэ.
Како нымкъэв ытри нык'амэтвак'энат.
К'ынвэр-ым а'рэк лывавнэн пилгытэгъек'.
Чимгъунин, мин'кыри этъопэл рымаравык умк'ы ытри валвыйн'ын.
А'тчанэн валвыйн'ын ынкъам ивнин:
Лен'ытэк' гыт илкыльигыт, иа'м эльукэ рытыркын, мин'кыри умк'этэ тымыплыткок гынник ымыльэты тэкичгын ынкъам мытк'ымыт нинэнук'инэт, пууръу амынан ыттъымыт гыныкы нэнапэляк'энат.
Гагтычемгъолен валвыйн'ын, валёмнэн рэк'окалгын ынкъам янра эвэнэн'н'огъэ.
Эвыт умк'этэ нинэльук'ин мэмыл, валвыйн'ын эк'ылпэ ныгаглычамэтаткок'эн.
Мэмыля эвытк'эй нинэльук'ин увпэральын валвыйн'ын гэлыткынык ынкъам эк'ылпэ намэчатк'эн ванвык, нанн'атк'эн.
Умк'ы уйн'э нытвак'эн.
Амк'ынъылён'эт ынн'ин этын'огъэ.
К'ынвэр  анн'энайпыгъэ умк'ы ынкъам ивнин тумгытум:
Рак'ылк'ыл ынн'ин вальын винрэттумгын, мин'кыри а'нк'агыргын инъэтэткыльин эвэнэма,— ынкъам рынэнин валвыйн'ын.
Чичевнин валвыйн'а ы'ръунтэтыльын рэк'окалгын ынкъам чимгъугъи, мин'кыри ытлён нынъымн'ычвынавнэн.
чамэттаткольын мэмылеты, ытлён эк'ылпэ нэймэвыск'ычетк'ин
ынкъам риле ныпэгляръок'эн, авэтывак' нык'улилыръук'ин.
Плыткук вытку нунтымэвк'ин, рэк'окалгын-ым уйн'ыльын нэквэтк'ин.
Колё рик'укэтэ нэнаанн'энаётаск'ычатк'эн галяльын валвыйн'ын.
Ытръэч-ым умк'ы паагъэ тумгыльэтык ынык рээн.
Валвыйн'ын амынан нъэлгъи.
Ынан к'онпы нэнакэтъок'эн тэленъепкин томгыльатгыргын умк'эк рээн, ытръэч-ым пэнинэкин вагыргын чамъам рыпэлк'ынтэвык.
Ынн'ин эмпичивиринн'э, валвыйн'а рытымн'эвнэн ы'лгутумгытум умк'ы.
Ыт'ръэч.
Ганымытвален чинит ельарачыко к'ол аромкыльэн йильэк'эй.
Еп тиркытир у'рэвкэ ытлён энмэч нывакъотвак'эн тынопыткынык ынкъам нывъэюк'ин.
Кол итгъи ыныкы эймэквъи мэлёталгын ынкъам пынлёнэн:
Ръэнут ипэ гынан ы'лгу нинэлгигыт рук?
Йильэк'эй иквъи:
Гымнан ипэ ы'лгу кинэлгигым въэгти ынкъам мигмигыт.
Милютэтэ ивнин:
Эплеэн к'ырэтгынэт ынкъам к'ынкалыроквынат мин'кыри вальыт гынин ы'лгу лынъёттэ въэгти ынкъам мигмигыт!
Йильэйил эк'ылпэ въайн'ытагъэ ынкъам мэгмэгынтагъэ ельарачыкогты.
Милютэтэ таагнэнат ратъёттэ, вэты гачачальатлен, рыпэт ымыльо рунинэт.
Плыткук йильэк'эе пынлёнэн мэлёталгын:
Гынан-ым ръэнутэт ы'лгу гэлгэ?
Гымнан-ым ы'лгу нинэлгигым итк'илгын.
Нак'ам к'эналпынрыгэ нэмык'эй.
Пин'кугъи мэлёталгын ёмромкычыкогты ынкъам э'йн'эвнин йильэил, ин'к'ун нытаагнэн ынин ы'лгытэйн'эт.
Таан'ыплыткок йильэтэ ивнин мэлёталгын:
Гыт э'ткин'игыт милютэйгыт, гынин тэйн'эт э'ткин'.
Э'э'тгъи мэлёталгын ынкъам пэнрынэн йильэйил, ытръэч-ым ытлён рэск'ивыск'ычетгъи ченэтъельарачыкогты.
Коргаквъэ мэлёталгын: колё рычен'ыттэвнин йильэйил ынкъам выква рыныматын'н'онэн йильин тытыл ынк'о чемгъон'н'огъэ.
Тырэныгъюлеквыт гыт, энаральык'аегыт, к'ээк'ын ак'амэтвака ратвагъа, алван' равэтгавын'н'огъа.
Люур йильэк'эй алвайпы у'рэквъи ынкъам танн'ыткон'н'огъэ.
К'ытлыги, а'мын гыт чама тотъэты вальэгыт, колё эчимгъукыльигыт чинит левтэ.
К'ыгитэгын, лымынкы варъоркыт гымнинэт н'ытогыргыт чама раск'эквыргыт.
Ынн'ин йильэк'эе рыпэлк'увнин мэлёталгын.
Ытръэч.
С.
Гымнан гавалёмлен мэргэпы, миргэ-ым гавалёмлен ыныгмэргэпы.
Ынк'эн гатвален ынн'атал тэленъеп.
Гымнан гавалёмлен мэргэпы, миргэ-ым гавалёмлен ыныгмэргэпы.
Тэленъеп гатвален ынн'атал нэрмэк'ин о'равэтльан, энмэн Тэмыл.
Ынн'атал нэрмэк'ин, рыпэт-ым н'эгти ынкъам умкыт нинэнчимиръэвк'инэт к'онпакота ыннэнрылгэ, нак'ам ынн'атал пытэрмэчьын'к'ин рольянвэты.
Нэнаталяйвык'энат о'равэтльат ынкъам нэнэнэвнак'энат, эвыр ръэнут тан'пэральын нинэльук'ин.
Тэмыл ганымытвален гытльата эмнун'кы, к'элюк' ытлён нычимгъук'ин.
Гымнин армагыргын нэрэтульэнн'ын о'равэтльата ынкъам гым тырэрулытвигъэ.
К'ол рыннин ытльата ивнин:
Тэмыл, вай-ым мури уйн'э эмытк'ыкэ мытнъэлыркын, ээк пин'куркын.
Тэмыл тэнмавын'н'огъэ эвэнэнвэты.
Ытля ивнин:
Вэтык'ун к'онпын' к'ыгитэркын гилгилык гыргоча вальын ан'атлын'ын, ин'к'ун эвнэрэткэ нитын.
Варкын эрмэчьын гымык арман' вальын, ей ныппылюк'ин, энмэн Вэлвылевыт.
Ынкъам Тэмыл ивиниск'иквъи.
Ынн'атал Вэлвылевыт айылго нинэлгык'ин.
Вэлвылевыт гъурэтлин элек гытгык к'ача ынкъам амн'ыроотгэвэльо имтильу нинэнтык'инэт амн'ырооткэн кэйн'ыт ынкъам умк'эт.
Кэтэм эвыр Тэмыл ивинигъи, нэмык'эй Вэлвылевыт гивинилин.
А'мын-ым люут Тэмыл ытри Вэлвылевыт льувылгыгъэт тылянвык.
А'мын етти, о'равэтльайгыт!
Микигыт ынкъам мэн'к'окэнайгыт?
Вэлвылевыт ынн'атал гэчен'ыттэтлин льук Тэмыл.
К'ытлыги Тэмыл ынн'атал нымэйын'к'ин, н'эйык майын'кы вальын.
Ии, энмэн вай гым Вэлвылевтигым, нынымытвайгым Въэн'кы.
Гыт-ым микигыт?
Ынн'атал-ым валёмык нынны Вэлвылевыт, Тэмыл гак'олентолен эмчен'ыттэ.
Ынк'оры-ым чемгъон'н'огъэ ытлён, мин'кыри тымык о'равэтльан, ынык мыкын' вальын.
Мынувичвэт, мэн'ин арман' вальын гыт эвытлым гым,— иквъи — Тэмыл.
Рэк'увичвэт мытрувичвэнн'ын ынкъам мытрэрэк'ыркын?
а'тчан'н'огъэ плыткульын Тэмыл.
Мэй, Вэлвылевыт, э'митлёнайгыт, мин'кы варкын?
Пылк'этгъи Вэлвылевыт, гым эрмэчьу тыриты ымнотаеквэк.
Гым вай н'отк'энайгым, люн'ынпылк'эвэ инэнтыгъи!
Гэчен'ыттэтлин ынн'атал Тэмыл, валёмык к'улик'ул эрмэчьин, эмчен'ыттэтэ Тэмыл нывиврэльэтк'ин, к'ынур к'эвъяма.
Ынрак'-ым гым мымгок, юрэк' гым нырулигым,— иквъи Вэлвылевыт.
Вэлвылевыт моогъэ.
Ан'к'ы майн'айычгатын'н'огъэ ёо'ръогъэ ынкъам гилгил рэн'ан'н'огъэ.
Майн'ан'к'акэн гилгил ымыльо чимиръэтгъи.
Вэлвылевыт тылякавранчета нитк'ин Тэмылына ынкъам ытлён рырин'эвнин мэмлеты, кымэк ынн'атал пылк'этгъи.
Онмын, нъытвагъан ан'к'ы, ытлён нъыпылк'этын, ытръэч-ым Тэмыл н'эйык майын'кы вальын, люн'пылк'этэ итгъи.
А'мын ратан опопы увичвэтык, гыт нэрмэйгыт, гымык арман' вальэгыт, нак'ам чамъам рэнанмыгъа гынан, гымнин егтэл чамъам рэльун'ын,— иквъи Тэмыл, ынк'оры-ым ытлён рагтыгъэ, эвиръыт рыпъавыск'эвнэнат.
Вэлвылевыт-ым ивинигъи к'ээк'ын ынкъам рагтыгъэ, имтитэ рыннинэт к'онъачгынкэн мэмылтэ ынкъам чымк'ык э'мэтэ — мынгыткэн.
Тылянвык нэмэ льунин эмрэчьын Тэмыл, иквъи:
Мынгыткэн гивин'ит галяк нэмэ мынльутылгымык ынкъам мэн'ин эрмэчьу рапэляты, ынк'эн этынво ратвагъа нутэйиквик лыгъо'равэтльанотак.
Вэлвылевыт иквъи:
Мынгыткэн гивит галяк гым юрэк' тырэрултывигъэ,— ынн'ин ивыплыткук, амалвагты эквэтгъэт.
Мынгыткэн гивин'итти Вэлвылевыт нымлявк'эн: н'эгти тэнлымынкыри нинэривлык'инэт ынкъам алвагты нинэнльэтэтк'инэт ытри.
Ынн'атал чит нымэйын'к'ин Кончан Вэлвылевтынэ чывинин ынкъам ривлынин к'ол Въэн'эты ынкъам пэлянэн н'энку.
Въэн'кы варкыт энмыт, ривле рытъёттэ ынк'энына эрмэчьэ.
Кончан игыр варкын, к'ынур рэк'э гэчвилин.
Ынн'атал никвык'ин, ытръэч-ым кытыйга ынкъам эйычгитэ рычимэвыркынин.
Вэлвылевыт ынн'атал гэрмэвлин, рыпэт-ым иръыт ынинэт ынкъам к'онагтэ нытъайытчак'энат вакъок.
Ынн'ин галягъат мынгыткэн гивин'итти.
Вэлвылевыт тэнмавын'н'огъэ тылянвэты, тайкавынвэты.
ягталгыргын.
Вэлвылевтынэ чамъам рэнанмы, чамъам ытлён ринъэтэты, гым ынн'атал тэчьэтык ынкъам тэрмэвык!
К'ынвэр-ым льувылгыгъэт ытри — н'ирэк' эрмэчьыт лыгъоравэтльанотакэнат.
А'мын етти, Вэвылевтигыт!
К'икви.
Кух-кух!
Гымнин лылет, к'ынур пипик'ылгин.
А'мын-ым ии, Тэмыл, нанк'а ричитыльигыт, амк'амэтвата вальэгыт ынкъам тэрмэчьын'э рольянвэты!
Ынн'атал Тэмыл ганн'энайпылен, ымыльэты ытлён челгатгъэ ынкъам вэвральатын'н'огъэ.
Вэлвылевыт чайпатгъэ тэныткынык ынкъам тайкавымгогъэ, чаёплыткок.
Эмнун'ыльэ нывалёмк'эн, ръэнут выргыргыльын ан'к'ачормэпы, вай-ым люур нутэск'ын вэвральатын'н'огъэ.
Ынк'эн нытэйкэвк'инэт н'ирэк' эмрэчьыт лыгъо'равэтльанотакэнат.
Тэмыл иквъи:
А'мын опопы мынпан'ъэвн'ыто, мытомавмык!
Вэлвылевыт татлын'ыткогъэ:
Мынпанъэвн'ыто, ынк'оры-ым нэмэ мынымгомык.
Ынн'атал н'аргынэн номычьатк'эн к'ытлыги-ым вай гакыткытръолен, нак'ам тэйкэвкы гамголенат гынунльэлен'кы.
Тэн'лымынкы  пырин'эмъетк'инэт галгат, н'айыткынык гэлгылин ы'льыл.
Вэлвылевтынэ льунин пипик'ылгын Кончак к'ача вальын.
Тэмыл ивнин:
Н'аанкэн пипик'ылгын льуркын эвытлым ванэван?
Тэмыл у'рэн'энри нытлепк'ин, нак'ам ванэван ръэнут ныльунин.
Ытлён ытръэч нычимгъук'ин.
Мин'кыри мык'амэтваск'эвык.
Нак'ам иквъи:
А'мын, виин ратан тэйкэвык, мынпан'ъэвн'ыто, чама-ым мынрэлюуръэнмык, чама-ым мынрагтымык, мынъйылк'ыск'ивмык киткит.
Ынн'ин ивыплыткук, ымыльо эквэтгъэт амалвагты.
Н'ирэк' эрмэчьыт йылк'этчык'иквъэт ярагты.
Вэлвылевтынэ льунин пипик'ылгын мэмлыткынык альэкатык лывавын'н'ольын.
Пиринин пипик'ылгын ынкъам ёнэн къэличыку, рырагтаннэн.
Ярак пыкирык, Вэлвылевыт йылк'этгъи н'ырок' ы'лён'эт, ынн'атал гэпэн'ъивэтлин.
Кыеквъи ынкъам к'амэтвагъэ.
Ынк'оры-ым ытлён тэнмавын'н'огъэ тайкавынвэты, нак'ам-ым ан'к'аткынык а'к'атайкавкы гэнъэтлин, нылгык'ин ы'льыл ынкъам гилгил.
Люур вай мэн'к'о к'улик'ул Вэлвылевтынэ валёмнэн.
Мин'кыри гыт тэнмавыркын, Вэлвылевыт?
Вэлвылевтынэ к'ырэрн'н'онэн о'равэтльан вэтгавыльын, нак'ам нэналвавк'эн льук.
Вай гым гыныгкъэличыку тытваркын, к'энагтогэ ынкъам мынинъэйвыгыт, эвыт ратвын'ын, рэк'ыск'ивыркын нотагты.
Вэлвылевтынэ ымальо тывнэн, ныръэк'ин ытлён.
Пипик'ылгэ ивнин, энмэн чамъам ытлён ринъэтэты тэйкэвкы, иквъи:
Раволк'ытвэн'н'огъа ынкъам гитгилык рэвытрэты ан'атлын'ын — ынк'эн егтэл Тэмылын.
Эвыр мэчын'кы рагтын'ын, гыт рэрмэлтэты.
Ынк'эн ивыплыткук, пипик'ылгын эквэтгъи ярагты.
Вэлвылевыт-ым нычимгъук'ин, мин'кыри пирик ан'атлын'ын, и'йъик вальын.
Ынан тэйкынин ынн'атал нымэйын'к'ин ынкъам нивлык'ин чаат.
Тэйкыплыткук, н'ытогъэ ярайпы ынкъам чит кынъуркынин ан'атлын'ын, ытръэч-ым чивмылтэтгъи чаат.
Рыйылгэннин ынкъам нэмэ гырнин ан'атлын'ын, люур вай тэкэм кынъунин, тин'унин ынкъам ёнэн ратрочыко.
Тэмэл-ым гэйылк'этлин мынгыткэн ы'лён'эт.
А'мын гэетигым, Тэмыл!
Рэк'э ытлён гыт гэричитигыт?
Тэмыл, к'ытлыги, нанк'а гэричитлин ынкъам мытлын'ча ганкавравлен нанк'ын увикик камлелы.
Вэлвылевтынэ йытонэн ан'атлын'ын ынкъам ынкэната рычемавын'н'онэн выквылгын.
Тэмыл въэн'н'ок, ныкавранчеръок'эн тэнлымынкыри.
К'ынвэр, вай чын'атгъэ ан'атлын'ын.
Лыгэн пэк'этатгъэ, къэли эчгэтатгъэ ан'к'аткынэты ынкъам илиру нъэлгъи.
Чинит ытлён ынкэн н'эю нъэлгъи.
Ёо'ръон'н'ок ынкы к'онпын' ныйн'эръук'ин, алымы эмнун'кы ванэван ныёа'тын.
Въэн'ык к'ача н'эгны Тэмыл варкын ынкъам эчгэттатыльын къэли, ынк'эн илиру гэнъэтлин.
ванэван ныёа'тын.
Въэн'ык к'ача н'эгны Тэмыл варкын ынкъам эчгэттатыльын къэли, ынк'эн илиру гэнъэтлин.
Н'отк'эн вагыргын гатвален ынн'атал тэленъеп.
Ынпыначга вэчьым лыги.
Ытръэч.
Энмэн ынк'эн колё тэленъеп гатвален, рыпэт варата энмэч гантыгэватлен.
рыпэт рырагтатык налвавын.
Энатрынэн выква рочгыльыт, въиткуръугъэт ымыльо.
Ынкъам ынкатагнэпы нытвак'эн ынк'эн янраквылгын Инчьувик к'ача.
Ытлён к'ынур гынритыльу нитк'ин агнок.
Энмэн Равыквын.
Ытръэч.
С.
Нытвак'эн ыннэн яран'ы вээмчурмык к'ача.
Рэмкын мын'эн'н'огъэ.
Нымн'ик'инэт, нык'амэтвак'энат.
Люур пыкиргъи магляльын.
Авынральыт эмпичгэ ы'ръыйылк'этгъэт.
Рэск'иквъи рэмкыльын чоттагнэты.
К'ырым микынэ нивын.
А'мын етти!
Ымыльо ныйылк'этк'инэт, нак'ам ырык к'ача к'эмэт ыпаттакэчга йырыльыт.
Ыллён ынн'атал-ым колё нычачаткэк'энат.
Ивыпэтгъи рэмкыльын, лыгэн ак'амэтвака н'ытогъэ.
Тэленъеп ынк'эн гатвален.
Нытвак'эн ыннэн яран'ы вээмчурмык к'ача.
Рэмкын мын'эн'н'огъэ.
Нымн'ик'инэт, нык'амэтвак'энат.
Люур пыкиргъи магляльын.
Авынральыт эмпичгэ ы'ръыйылк'этгъэт.
Рэск'иквъи рэмкыльын чоттагнэты.
К'ырым микынэ нивын.
А'мын етти!
Ымыльо ныйылк'этк'инэт, нак'ам ырык к'ача к'эмэт ыпаттакэчга йырыльыт.
Ыллён ынн'атал-ым колё нычачаткэк'энат.
Ивыпэтгъи рэмкыльын, лыгэн ак'амэтвака н'ытогъэ.
А'мын рэк'ыльигым н'отк'о тытагъак, — чимгъугъи рэмкыльын,— мачынан выкво нитынэт н'отк'энат пэчгыо'равэтльат,— вакъогъэ орвыткынык ынкъам эквэтгъи.
Яран'ы-ым майн'ыпырк'ано нъэлгъи.
Ынкатагнэпы ынк'эн пырк'апыр Рапырк'ано налгын'н'огъан.
Ытръэч.
С.
н'эйк'эй энмэн-ым лыгэталянъяпкэтагнэты нынныльын Н'авъанпэнрывылгын.
Ынк'эн тэленъеп гатвален.
Ынкы н'эйк'эйык чит нымнымк'эй чавчыван нытвак'эн.
Энмэн нувичвэтк'инэт н'инк'эгти, тылямарава этын'н'огъат.
К'ынвэр к'ол нантэргавын.
Ытльата елён'н'онэн.
Ынкы ымыльо моогъат.
Аны эмн'эвыск'этти гамаравръоленат, гэвъивылгыръэлинэт, гэйилюлинэт чиниткинэт н'инк'эгти.
К'ынвэр, тымытковылгыткогъат.
Тэн'ыннэн ынпын'эвк'эй гэгнулин.
Пыкиргъэт к'лявылтэ, эвын тан'амрылтэлё ёрочыко, тэн'эммутлю чоттагынтэ.
Ынк'эн ынкъам ыргин маравваны гэтэныннылин Н'авъанпэнрывылгынво.
Ытръэч.
С.
К'ол итгъи чавчывата ивнин н'эвъэн:
Кита мынъялгынмык нотатагнэты.
К'ытэйкыгын кытмайн'ыпэнъёлгын.
Яран'ы к'ынчимэвыркын, к'эйвэтыркын к'ынур.
К'утынэ пэнъёлгын нинэтэйкык'ин, к'ол эк'ылпэ яран'чемавыркын.
Эк'ылпэ к'орагыркэгъат.
Кэтэм ынкы н'ылгыльеквэ эквэтгъэт гырголягты, к'ынур-ым нымэйын'к'ин пэтыръэтъеквэ нылек'инэт ынк'эн н'ылгылыткыната.
Ывэк'учитэ н'эвъэн ивнин:
Ынн'атал гыльота, к'эйвэ, нотагты рэлгитэгъен'гъэ ын'н'э атаалгылятка.
Вэнлыги гырголятык, таалгылятгъэ.
Тэврит тылпъигъэт ынкъам к'отычга иргъэт нотаск'эты.
Ынн'ин томгатгъэ н'эгны Таврэпэлян.
Ытръэч.
Кэйн'э  ынанмайн'ычавчыв нинэлк’ырирк’ин амрак’аанн'ан'а.
Кэйн'э льунин н'элвыл колё нымкык’ин.
Кэйн'э йъонэн н'элвылкин этын, нывакъотвак’эн.
Чавчывата ивнин:
Етти!
Ии, тыетык!
Чавчывата пынлёнэн:
Рэк’ыск’иквъи?
Кэйн'э татлыгнэн:
Вай-ым гым нырак’аанн'ан'эгым.
Чавчывата ивнин:
Эвыр-ым рарак’аанн'ан'ыркын, игыр гымнин н'элвыл к’ыгынритгын ы’лё ынкъам чымк’ык мыйылгыт н'элвыл.
Кэйн'э очнэн:
Ээй, вынэ мыгынритын!
Чавчывата ивнин:
Виин гым мрагтык!
Эчги тиркытир  рэмэчивтылетгъэ, н'элвыл к’ынрагтатгын!
Кэйн'э ивнин:
Мин'кы-м яран'ы варкын?
Чавчывата татлыгнэн:
Н'оонко к’энъевчыку.
Кэйн'э чавчыв ивнин:
Таам, вынэ к’ылеркын ярагты, ынан н'элвыл трэгынритыркын!
Чавчыв рагтыгъэ.
Кэйн'ын  н'элвыльык  пэлятгъэ.
Кит-кит мачволкытвэн'н'огъэ, н'элвыл аммана тагъян'ын'огъэ.
Кэйн'э к’эйвэ чеэкэй нинэрэнтын'к’ин, вэнлии авынраномакавн'эты манан’чергъэ.
К’ынвэр кэйн'ын анн'энайпыгъэ.
К’оран'ы лыгэн чымче рытчыё нэнамн'ылёйвык’эн:
Ытлён ръэнут к’ыритйивыркыниткы?
К’ынвэр к’улилыръугъи:
Ытлённ'ын н'элвыл ръэгъи?
Нак’ам ымын' вэлер пынлёк гаалёма!
Ынн'э тивыркынэт.
Ръэнут к’ыритйивыркыниткы?
Лыгэн и’мпычейвыткуръуркыт, вэлер гататлын'ыткота!
Кынвэр н'элвыл пэлянэн, чавчыв ярак вальын  йъонэн.
Пыкиргъи.
Чавчывата пынлёнэн:
Н'элвыл э’ми?
Кэйн'э    татлыгнэн:
Анны   тытан'ылвавын   румэкэвык.
Лыгэн  гытэквэтгъи, ман’анчергъэ.
Ытлён    ръэнут   нылк’ыриркин?
Нак’амымын' пынлёк   вэлер гататлын'ыткота.
К’эйвэ   нэнамн'ылёйгым; Ръэнут  к’ыритйивыркыниткы?
Лыгэн   авъеткынка ныкымъыгилиръук’инэт!
Чавчывата   ивнин:
Каакомэй  ынръам, иа’м  пэлян   н'элвыл?
Э’рыкур  рак’аанн'ан'ыркын!
Кэйн'ын  айычгырэтчальатын'огъэ:
Мэй, мэй!
Эчену   ынн'э    энанмыка!
Чавчывата    ивнин:
Эк’уликэ!
Кэйн'ын      к’улильыръугъи:
Оккой, анны       энанмыркын!
К’ынвэр     чавчывата   кытгынтыпэнрынэн.
Кэйн'ын   гынтэквъи:
Оккоймэй.
К’ытлыги чавчываварат йъарат ак’аварат!
О’равэтльата рырынгиивнин кэйн'ын.
О’равэтльата ивнин:
Етти!
Ии!
Кэйн'э пынлёнэн:
Ръапын'ыл?
О’равэтльата татлыгнэн:
А’м, уйн'э.
Гынин-ым ръапын'ыл?
Кэйн'э татлыгнэн:
А’м, ытръэч-ым пэтле трэйылк’этгъэ.
Мин'кри-м пэтле ръылетгъэ.
О’равэтльата пынлёнэн:
Титэ-м рэгъеквъэ?
Кыткытык.
О’равэтльата ивнин:
Ынк’эн игыр рэйылк’этгъэ, вытку кыткытык рэгъеквъэ?
Ии, мин'кри-м гым ымльалян'эт ныйылк’этигым.
О’равэтльата ивнин:
О’тчоймэй, ынн'атал-ым нурэйылк’игыт!
Гым ытрэч ныкитэ ныйылк’этигым, эргыръок ныгъевигым.
Гыт-ым, кынур въильигыт, ымльалян'эт ныйылк’этигыт!
Кэйн'ын урэйылк’ык курык н'ыркычаквъэ, льон’атчын'атэты эквэтгъи.
О’равэтльан нутэк ныйылк’этк’ин.
Кэйн'э йылк’ыльын  катамтылянво лыгнин.
Кэйн'э йын'отконэн.
Йын'откок кыеквъи о’равэтльан.
Лыгэн илюкэ нытвак’эн о’равэтльан эмъэк’элин'э.
Кэйн'э эмтэйпынэн о’равэтльан арычгытвальын.
Эквэтгъи кэйн'ын, нинимтик’ин о’равэтльан.
Эмтэма о’равэтльан милгэтгъи.
Кэйн'ын рыгрыгык йынымнэн.
Рыгрыг кэйн'ин н'ылетылетгъи.
Кэйн'э эмтэё о’равэтльан ринтыск’ивнин.
Кэйн'ын мэмлеты и’рэгъи.
Мимлык чыпъылетгъи, н'ыленн'ылет рыпин'кувнин.
Чыпъынтогъэ, к’улилыругъи:
Оккоймэй, чан'ыттыгыргын!
Мытив гэвъилин!
О’равэтльата тъарыгнэн:
Вэлер к’ун гынан-ым a’м рак’ычгааркын!
Гынтаквыргэгыт, йылк’ынвык рагэлечгааркын гымыкы!
Кэйн'э э’йн'эвнин о’равэтльан:
Мэй, тумгытом, к’ыетги!
О’равэтльан к’ытгъи.
Кэйн'э ивнин:
Ынн'атал-ым тычен'ыттэтык.
Конпын' игыр н’откатагнэпы к’ырым ымын' оттылгын мынрэк’эвыркын, э’тки гынтаквыргын!
О’равэтльата ивнин:
Э’тки!
Ымын' гым конпын' тымчек нутэк йылк’этык!
Кэйн'э ивнин:
Таам, вынэ мылеркын!
О’равэтльата ивнин:
Ии, вынэ к’ылеркын!
Вэлер чиниткинэт увикит мытынымчеквылгынэт!
Тын'эскын нык’аарэркэн гытгак.
Йъороръогъэ, нак’ам эк’эвиръыльын, к’эвъян'н'огъэ.
Кайн'ыран льунин, ынкы рэск’иквъи.
Кэйн'ын рагтыгъэ.
Яран'ы йын'откойвын'онэн, чама гыролмэвын'онэн.
К’ынвэр рылгъэ.
Тын'эскын кыпчевнэн, эвиръыт тъаётчайвынэнат.
К’ынвэр Тын'эскынэ ивнин:
А’мын тъылгыргэгыт!
Кэйн'ын к’улильыругъи:
Каакомэй, иа’м гынмыеп ивкэ!
Кэйн'э пынлёнэн:
Мэн'ко етгъи?
Тын'эск’ынэ татлыгнэн:
К’аарэтльэгым, эмк’ивъетэ н'утку тырэск’ивык.
Кэйн'э ивнин:
Ээ, опопы-м гымыг рээн к’ыльэлен'итги.
Ытрэч-ым вай гым ымльалян'эт ныйылк’этигым.
Тын'эскынэ очнэн:
Ээ, мачынан-ым ымын' гым трэйылк’ылетыркын.
Кэйн'э ивнин:
Эченур-ым ынн'э рыйиткутэ инэныгъевкэ, лыгэн выква эвытлым уттэ левтык к’энаркыплыркын.
Йылк’этгъэт.
Тын'эск’ынэ йылк’ыльын кэйн'ын мэрынрэк’эй рыгрыкгыпы рыеткон'н'онэн.
Кэйн'ын к’утыск’ычетгъи:
Оккоймэй, ръэнут етгъи?
Вэчьым кэлы?
Тын'эск’ынэ ивнин:
Мэй, аны гымнан тынйиткугыт.
Кэйн'э ивнин:
Гынтаквыргэгыт, иа’м рыйиткутэ инэныгъевыркын!
Нэмэ йылк’этгъэт.
К’олетъылё нэмэ рыгъявын'онэн кэйн'ын Тын'эск’ынэ.
Выквылгын пиринин, левтык кыплынэн кэйн'ын.
Эвыр-ым кэйн'ын валёмгъэ.
Ивнин:
Рэръэн'ыркын?
Тын'эск’ынэ татлыгнэн:
Трарагтын'ыркын.
Кэйн'э ивнин:
Ии, опопы к’ырагтыгэ.
Н'утку н'эйык рымагты гынин яральыт варкыт.
Рагтыгъэ Тын'эск’ын.
Пыкиргъи ярак.
Гак’олема нокватпэнрыгъан, намн'ылён:
Мин'кы нытвайгыт?
Кэйн'ык рээн нытвайгым                                       Кэйңын ынкъам о’равэтльат
О’равэтльат рэлку нытвак’энат.
Люур кэйн'ын рэск’иквъи.
О’равэтльата кытгынтыпэнрынэн, оммачайпынэн.
Рынэнин н'аргыновты, рытайкаватын'онэн.
Кэйн'э о’равэтльан рыпирк’ынин ранмыткынык.
Рэлку вальа о’равэтльата ралкойпы тынпынэн пойга рэнмык тынупэтыльын.
Мытив кэйн'ын, к’ытлыги о’равэтльан.
Катам нанк’ык тынпынэн.
О’равэтльан тынпыё тъылкамаграръогъэ:
Иикыккаа!
Йъэлии гым энанмыркын!
Кэйн'ын и’рэгъи.
Кытгынтынтогъэ тынпыткольын ралкойпы.
Эвын гэвъилин о’равэтльан, тынпыё нанкык.
Кэйн'ын льунин и’рэмйыльын ралкойпы тынпыткольа.
А’йн'авъевын'онэн:
Мэй, к’ыетги!
Кэйн'ын энмэч гэвъилин!
Ынк’о-м гитэнин въэтвальын о’равэтльан.
К’улилыругъи:
К’ак’амэй, мытив кэйн'ын тытынпын, к’ытлыги о’равэтльан!
Э’рыкур нычимгъуйгым кэйн'ын тытынпын, к’ытлыги о’равэтльан!
К’ол а’ачек колё никвык’ин, нак’ам мачтотъэты вальын.
К’ол рыннин, ытлыгэ кэйн'ыгилийгут рыннин.
Ынк’эн а’ачек кэйн'ыгилигъи.
Ынкъо-м чемгъотван'н'огъэ.
К’ынвэр иквъи:
Китак’ун-ым мымн'ылёнат н'уткэкинэт эвыр рантон'ыт!
К’ол йильэк’эй н'ытогъэ.
Пынлёнэн:
Мэй, гыт кэйн'игыт?
Йильэк’эй еп туръэйн'эвкы авынъайн'аровты рылыск’ычатгъэ:
Чи-к-к-к!
О’равэтльан лыгэн иквъи:
Каакомэй, вэлер гататлын'ыткота, йъэлии тэнн'у инэлгыгъи!
Нэмэ к’ол н'ытогъэ.
Нэмэ пынлёнэн:
Йильэқ’эй рылыск’ычатгъэ авынъайн'аровты:
Чи-к-к-к!
К’ынвэр а’ачекычгын кытгынтакватгъэ.
Акватэты иквъи:
Каакомэй, ынръам кэйн'э тэнн'у нэлгыркынигым!
Опопы мырагтыгъак!
Ярак пыкиргъи.
Ытлыгэ пынлёнэн:
А’мто, кэйн'ын тымын?
Эккэтэ татлыгнэн:
Ванэван, э’тки, кэйн'ыт тылвавынат пынлёк.
Пынлёк йъэлии тэнн'у нылгигым.
Ытлыгэ ивнин:
Каакомэй, мэвын пынлёта к’ынмыгын кэйн'ын!
Эккэтэ ивнин:
Аны мин'кри-м, гымнан кэйн'ын эйгулеткэ.
Ынкъам ынк’эната нэнамн'ылёйгым эмрэйгуленн'э.
Нак’ам пынлёк-ым йъэлии нытлыск’ычатк’энат, нак’ам гым тэнн'у нылгигым.
Ытлыгэ ивнин:
Вынэн'ын, к’ыпаа кэйн'ыгилик.
Яйвачгыргэгыт, кэйн'э тэнн'у нэлгыркынигыт!
Юрэк’  ымын' пипик’ылгэ тэнн'у нэрэлгыгыт, лывавыльэгыт кэйн'ук!
Эккэтэ пынлёнэн:
кэйн'э тэнн'у нэлгыркынигыт!
Юрэк’  ымын' пипик’ылгэ тэнн'у нэрэлгыгыт, лывавыльэгыт кэйн'ук!
Эккэтэ пынлёнэн:
Ынръам ръэнут пипик’ылгын?
Ытлыгэ ивнин:
Каакомэй, ынръам к’эйвэ гэчимгъуйгыт?
Ымын' пипик’ылгын эйгулеткэ!
Эккэтэ ивнин:
Китак’ун-ым нэмэ мыкэйн'ыгилик!
Ытлыгэ ивнин:
Вынэ чамъам рэкэйн'у, мин'кри-м ымын' пипикылгын еп гэмо лын'ыркын!
Эккэтэ ивнин:
Итык-ым вэлер мыпипик’ылгыгилик!
Ытлыгэ татлыгнэн:
Ээ, китак’ун-ым к’ыпипик’ылгыгили!
Экык пипикылгыгилигъи.
Нылек’ин к’энъевк’эйык гырголягты, кэйн'ын льунин.
Чамэтанэн, чымчек’эй рытчынин.
К’эгнэвнин, тымнэн.
Йъонэн, нинэгрулмык’ин.
К’ынвэр к’улилыръугъи:
Колёмэй, нымэйын'к’ин пипик’ылгын!
Ынк’о-м ынн'ин энвэнн'ыкэ рэмтэйпын'ын'онэн.
Лывавнэн эмтэйпык.
К’ынвэр пэлянэн.
Акватэты иквъи:
Колёмэй пэпэк’ылгычгын нитчык’ин!
Ярак пыкиргъи.
Ытлыгэ пынлёнэн:
А’мто, пипик’ылгын тымын?
Эккэтэ татлыгнэн:
Ии, тынмын, кытъаткэ тылвавын эмтэйпык—колё Нитчык’ин, к’оныры колё нымэйын'к’ин, к’ынур маёлгын!
Нитчык’ин, к’оныры колё нымэйын'к’ин, к’ынур маёлгын!
Ытлыгэ ивнин:
Ынръам ынк’эн к’эйвэ, этлы к’инэтэмъюн'?
Алымы пипик’ылгын гымнан ымын' яатрылга тъынилгитын!
Эккэтэ ивнин:
Аны колё нымэйын'к’ин, нак’ам колё к’эргыльычгын, к’ынур ныглёльычгын.
Ымын' гыткачгыт нъомк’энайн'ыт, ымын' у’муттык омын' вальычгыт!
Ытлыгэ ивнин:
Вынэ ынк’эн инэтэмъюнйивыркын!
Гымнан люнльутэ тынтын гынник у’муттымил омгыткаяальын!
Эккэтэ ивнин:
Ивкэ к’ун-ым мынйъогъан, ынкъам к’ыльугын!
Найъогъан.
Пыкиргъэт тымкайн'ык.
Ытлыгэ экык ивнин:
Каакомэй, вынэ к’ырымэн пипик’ылгын, вай кэйн'ын!
Экык иквъи:
Каакомэй, нак’ам нивк’инэт.
Кэйн'ын ымын' н'эйык майын'ы'н' валmын.
Ытлыгэ ивнин:
Вынэ н'откэн кэйн'ын, игыр к’ыйгулетгын!
Эккэтэ очнэн:
Ии, вынэ игыр тыйгулетын кайн'ычгын.
Ытрэч-ым пипик’ылгын тытчын эйгулеткэ.
Итык кэйн'ын тыйгулетын!
Кэйн'ын нэнвэнн'ыгъэн ынкъам нанрагтатын.
Ярак пыкирык, эккэтэ ытлыгын ивнин:
А’мын ръэтитэ пипик’ылгын трэйгуленн'ын?
Ытлыгэ татлыгнэн:
К’ырым игыр, ыннэнныкитэ к’ыйгулетгын пипик’ылгын !
Эккэтэ очнэн:
Ээ, итык-ым рак’ылк’ыл эвнэйгулеткэ.
К’оныры-м лыгэн итык к’ырым вэтгавтомго мылгын.
К’эйн'ун йъэлии тэнн'у рэналгын'огъа!
К’ынур айвэ кэйн'э, лыгэн итык н'ыркычгыргын                        Пипик’ылгық’эй       чавчывалявтыткынык
Чавчывачга н'эргэрык ы’лё н'элвыл яргыткынык нинэнлийвык’ин.
Пипик’ылгык’эе йъонэн.
Чавчывачгын нытвэтчатвак’эн.
Пипик’ылгык’эе яалейпы чамэтаннэн, ынк’о-м чавчывайн'ык гыткаеквэ тыттэтгъи, лявтыткынык вакъогъэ.
Чавчывачга гэмо нинэлгык’ин ыныкаткынык вальын пипик’ылгык’эй.
Пипик’ылгык’эе лявтыткынгыпы пынлёнэн:
А’мто, нитчигым?
Чавчывачгын пынлёк лыгэн н'алгылегты лылепыткуръугъи.
Чавчывачгын эквэтгъи н'алвылын'к’ачагты.
Пипик’ылгык’эй ынык лявтыткынык нывакъотвк’эн.
Пипик’ылгык’эе нэмэ пынлёнэн:
А’мто, еп эпэн'ъивэткэ?
Чавчывачгын пынлёк лыгэн яалегты таалгылятыск’ычатгъэ.
Ынк’о-м иквъи:
Ытлён ръэнут вэтгавчерыркын?
Пипик’ылгык’эе ивнин:
К’оо, ытлён ръэнут?
К’ынвэр чавчывачгын авынк’олельыровты гыролмыс-к’агтыткольатын'огъэ:
Мэй, мэй, мэй!
Ытлён тырэк’ыркын?
Ръэнут вэтгавчерыркын?
Пипик’ылгык’эй кэн'кэлетгъи чавчывачгэпы, ынк’о-м чавчывачгык ы’ттъыёча вэтчагъэ.
Ынк’о-м чавчывачгын ивнин:
Ытлён рэк’ыркын, к’улильыльэтыркын?
Чавчывачгын вэтчаск’ычатгъэ, нак’ам к’ымэк нытлепинтык’этк’ин лылептилыльэтык.
Ынк’о-м равэтгавн'ын'огъэ:
Вай-ым э-э-э-э.
аны вай-ым э-э-э-э.
Пипик’ылгык’эе ивнин:
Аны, эк’ылпэ к’ывэтгавыркын!
Чавчывачгын пин'куск’ычетгъи, ынк’о-м нэмэ равэтгавн'ын'огъэ:
Мэй, вай-ым, вай-ым э-э-э-э.
к’ыпалёмтэл, ытлён мэн'ин э-э-э-э.
у’рин'ан ныръэк’ин?
К’ынвэр пипик’ылгык’эе кытгынтыпэчаск’эвнэн.
Акватэты иквъи:
Каакомэй- ынръам гэръэлин чавчывачгын ёргымтакычгын!
Чавчывачгын ынкы тымн'амынан панэна нырамн'ылтэлн'ыльатк’эн:
Э-э-э-э.
ытлён вай ръэнут э-э-э-э.
К’ынвэр эквэтгъи.
Акватэты иквъи:
Э’тки, опопы к’ырым мытвын!
К’аарэтльан колё гэлгипэнъ'ивэтлин.
Яран'к’ачагты пэлк’ынтэтгъи, нылвавк’эн тылек.
К’ынвэр вакогъэ.
Люур тилмытил льунин рин'эмъетыльын.
Э’йн'эвнин:
Рин'энэн', к’ыетги!
Тилмытил к’ытгъи.
К’аарэтльаята ивнин:
Ръапын'ыл?
А’м уйн'э.
Тилмэ ивнин:
Гынин-ым ръапын'ыл?
К’аарэтльата татлыгнэн:
А’м ытрэч-ым гыт гымнан ивкэ рин'энэн'эну мылгыркынигыт!
Тилмэ татлыгнэн:
Эвыр-ым тэгъен'у ринэлгыркын, рин'энэн'эну к’инэлгыги!
К’аарэтльата ивнин:
Кытъаткэ, мин'кы травакъогъа?
Тилмэ татлыгнэн:
Этык’ун к’элелвынчыку чамъам?
К’аарэтльата ивнин:
Вынэ, мэчынкы!
Китак’ун мравакъон'гъак!
Тилмэ йыкыргын раан'кавнэн.
К’аарэтльан о’равэтльан ратлын'ылятын'огъэ тэлмыйыкыргэпы.
Лываквъэ рылык.
Тилмытил чимгъугъи.
Ынк’о-м иквъи:
Китак’ун, ынръам гыткагты к’инэнрэтги!
К’аарэтлmfн иквъи:
Ээ, вынэ к’эйвэ!
Гыткагты инэнрэтгъи к’аарэтльан, тилмэ рырин'эвнин.
Тилмэ рэн'амъянма к’аарэтлmfн нэнамн'ылёк’эн:
Мин'кэтэ мынлеркын?
К’аарэтльата нинэныгйивэтк’ин:
Н'откэн вээм гырголягты.
Ынръам ынк’эн ръэнут?
Татлыгнэнат:
Вай-ым гымнин рин'энэн'!
Ынык вэтгавма тилмытил рин'эгъи.
Вэтгавыплыткок гитэнин тилмытил, эвын уйн'э.
К’улилыръугъи:
Оой-оой, э’ми гымнин рин'энэн'?
Мин'кы атчыгъэ?
К’ырэтъевын'онэн гамгатымкыгэн'гыпы.
Нак’ам нык’улильыръук’ин:
Э’митлёнайгыт гымнинэйгыт рин'энэн'эйгыт?
Ымныкэрэт к’ыриннин тымкыгэн'гыпы.
К’ынвэр лыгипэн'ъивэтгъи.
Рагтыгъэ, йылк’этгъи.
Кыевкы намн'ылёгъан:
Э’ми гынин рин'энэн'?
Ивнинэт:
Ръэрин'энэн'?
Никвъэн:
Айвэ-ым гынин еткин.
Татлыгнэнат:
Нак’ам-ым айвэ рэк’э етгъи гыт?
Ивнинэт:
К’ун уйн'э гымнин рин'энэн'!
Рэк’ыльэтыркынитык пынлёльатыркынэтык!
Ээ, а’м рак’ылк’ыл, к’оныры-м к’ырымэн рин'энэн', ынк’эн тэлмычгын!
Рин'энэн' пылвынтэн, микынэ а’к’анчемавкы вальын ымын' мъэмитэ!
Тилмытил-ым ымын' уттэ кыплык рэлевтычимэты!
Тын'элк’ут ваамъеквэ ныгалгагэлек’эн.
Рин'энэн' выргыргын'огъэ.
Палёмтэлын'огъэ Тын'элк’ут.
Гырголягты лылепгъи.
Ынык гыргоча рин'энэн' нырин'эмъетк’ин.
Льунин, иквъи:
А’мын тытэн'эт, ръанотайн'ын?
Нак’ам э’йн'эръуркын.
А’мын тытэн'эт энанмыркын!
А’тав н'утку мыпирк’ык.
Ынкы пирк’ын.
Эчги  амэчатгъэ рин'энэн', Тын'элк’ут иквъи:
К’эйвитык амэчатгъэ, вачак’-ым эк’ылпэ мрагтыркын.
Кытъаткэ вэчьым мин'кы атчыгъэ.
К’эйвэ-м мачынан мрагтыркын.
Ынан эвыр рэнапэнрын'огъа, мык’улильыръук.
Юрэк’ тъагтатын к’улитэ!
Эквэтъи ярагты.
Пыкиргъи ярак, пын'ылтэлын'огъэ:
Гымнан игыр тыльун ынн'атал-ым нымэйын'к’ин тэлмычгын!
Нак’ам колё нык’улильыръук’ин!
Вэлер-ым тыпкирык!
Йъарат гынмыл нылгиегтэлк’ылгилюйгым, нивигым—игыр-ым тывъиркын!
тэлмычгын!
Нак’ам колё нык’улильыръук’ин!
Вэлер-ым тыпкирык!
Йъарат гынмыл нылгиегтэлк’ылгилюйгым, нивигым—игыр-ым тывъиркын!
Ытлыгэ ивнин:
К’эйвэ гэчимгъуйгыт?
Рин'энэн' тилму рытчын!
Тын'элк’утынэ ивнин:
Эвн'ан рин'энэн'?
Ытлыгэ татлыгнэн:
Ии, игыр к’ыйгулетгын ынк’эн рин'энэн'!
Тын'элк’ут тэнн'ыск’иквъи:
А-а-а-а!
Какамэй, рин'энэн'  э’к’элин'у тытчын!
Игыр-ым тыйгулетын рин'энэн'.
К’онпын' игыр н'откатагнэпы к’ырым э’к’элин'у мылгын'он рин'энэн'!
Чавчывата ванэван ныгынриннин льэлен'кы н'элвыл.
К’ынвэр ыныкк’ач нымытвальын о’равэтльан иквъи:
Китак’ун мынмыск’эвын к’ол к’оран'ы, юрэк’ ынн'ин рытык нъымчен ынкъам н'элвыл нъыгынрэтын'онэн!
Чавчыв н'алвыльэты к’ытгъи эргыръок.
К’аачыкойпы ляйвыма льунин о’равэтльан нинэвэнн'этк’ин.
Йъонэн.
Инэвэнн'ыльэ ванэван ныльунин ыныкы тылельын чавчыв.
Чавчывата пыкиринэн'у ивнин:
Оой, унмын'ан-ым иа’м ынк’эн тымын!
Инэвэнн'ыльэ ивнин:
Эк’уликэ, гынтаквыргэгыт, энмэч к’ывинрэтыркын инэвэнн'этык!
Чавчывата ивнин:
Ээй, вынэ мынвинрэтгыт,ытрэч-ым иа’м рэквыт тымын унмын'ан-ым?
Инэвэнн'ыльэ ивнин:
Мин'кри-м нивигым—ынкъам нымчен, мачынан н'отк’энмынмыгъан.
Ынкъам нынпаавнэн эмн'элвыл рытык.
Ээ, вынэ к’эйвэ, к’ырым игыр эмн'элвыл мынтын'он.
Мачынан ынк’эн тымын.
Йъарат-ым у’рин'ан и’ны варкын, ынк’эн майн'ыа’к’ален'гыргын.
Нымкык’ин к’оран'ы ранмыткон'ынэн                                                         Ныгыттэк’ин
Тэленъеп к’ол о’равэтльан ганымытвален.
Колё ныгыттэк’ин, чама колё ныръык’ин!
Ынкъам лыгэн Тэмъюн'ыткуръэну нылгык’ин.
Ытлён к’ол итгъи нылек’ин ваамгырголягты.
Киткит ныйн'этк’ин.
К’ол о’равэтльан рырынгиивнин.
Тэмъюн'ыткуръэнэ пынлёнэн:
Мин'кри нылейгыт?
Вай-ым ныгынникгилийгым.
Тэмъюн'ыткуръэнэ ивнин:
Н'отк’эн ваамк’алетлы к’эквэтги!
Н'утинвээмык эвыча гыныкы нъатчак’эн тыльун кэйн'ын.
Гынникгилильэ ивнин:
Вэчьым инэтэмъюн'ыркын?
Тэмъюн'ыткуръэнэ ивнин:
Аны, ванэван мытэмъюн'гыт!
Тэмъюн'ыткуръэнэ пынлёнэн:
Гынан гымнин нынны лыги?
Гынникгилильэ татлыгнэн:
Ванэван!
Тэмъюн'ыткуръэнэ ивнин:
Нак’ам-ым иа’м мэтиву инэлгыркын?
Гынникгилильэ ивнин:
Ээ, вынэ гынин нынны гымнан лыги!
Тэмъюн'ыткуръэнэ пынлёнэн:
Микигым-ым?
Гынникгилильэ татлыгнэн:
Ынк’эн-ым Тэмъюн'ыткуръэйгыт!
Тэмъюн'ыткуръы э’к’эчьуск’ычеквъи, вэвральатын'огъэ.
К’ынвэр иквъи:
Ытлён рэк’ын ивыркын?
Н'ыркычгыргэгыт!
Титэ гэйгулетлин гымнин нынны?
Гынникгилильэ татлыгнэн:
Ынк’эн-ым тычичевыркынигыт—рэтэмъюн'ыткун'ыркын гымыкы!
Тэмъюн'ыткуръы еп аплывэтгавка гынтэквъи.
Лыгэн акватэты иквъи:
Колёмэй ынръам, о’равэтльан кывчемгольын!
Гынникгилильэ гынтэвтылельын нинивк’ин:
Каакомэй!
Ынръам гэръэлин о’равэтльан?
Колёмэй танн'аквыргын!
А-а-а-а!
А’мын эналваквъэ тэмъюн'кы!
К’ол рэмкычигъи рамкэты.
Пыкиргъи рэмкык.
Никвъэн:
Етти!
Ии!
Намн'ылёгъан:
Ръапын'ыл?
А’м, ытръэч-ым гым нычимгъуйгым: этъым гым гамгъоравэтльак гыттан' вальэгым.
К’утиинэ ивнин:
Нырэк’ын-ым мынгыттэчит, эргатык нэмэ к’ыетги.
Эченур н'ачын'кэн ръэт ятэты к’ыркылегын.
Гыттакалыръольын рагтыгъэ.
Эргатык к’ытгъи гэкэн'э.
Н'ачын'кэн ръэт кыленин.
Ръэтык льунин калеплякылгыкай.
Ынкы ныпэрк’ытвак’эн гыттакалыръоё.
Рычичьэтыплыткунин пылякылгык’ай гыттакалыръольа, эквэтгъи.
Пэрк’ытвальа ынкы, пылякылгык’ай эк’ылпэ рыльэтэннин к’олеръэтэты, нэмэ ынкы пирк’ыгъи.
Гыттакалыръольа нэмэ льунин пэнин пылякылгык’ай к’олеръэтык.
Льунэн'у к’улильыръугъи:
нэмэ льунин пэнин пылякылгык’ай к’олеръэтык.
Льунэн'у к’улильыръугъи:
Каакомэй, гынмылкинын тантакалгын!
Вынэ мыгтын гынмылкин н'отк’энына такалго!
Йыннэн чейвэ, к’аат ынкы вуннинэт.
Пэрк’ытвальа к’аат рыгынтэвэннинэт.
Пылян'н'ытальын каагты к’ытгъи.
К’аат уйн'э, нак’ам йытъё пылякылгыкай лывавнэн льук.
Кулильыръугъи:
Каакомэй, колё ныгыттэк’ин о’равэтльан!
Иа’м тивын.
Гамгъоравэтльак гыттан' вальэгым!
Лыгэн итык ак’аака тынъэлык!
Ръэтгымнэн к’аангынтаватыльын.
Ярак нытвак’эн йъонэн.
К’аангынтаватыльа пынлёнэн:
Гыттакалырольа айвэкэнына ивнин:
Ынн'атал-ым ныгыттэйгыт.
Пылекэ ак’аака рытчыткуркын!
Каангынтаватыльа ивнин:
Чейвэ к’ырагтыгэ, к’ырым к’аат мыйылгыт.
Чен'эт-ым гыт чинит рэгыттэчинн'ыгъи!
Чейвэ рагтыгъэ гыттакалырольын.
Ынк’эн гатвален тэленъеп ак’алыльанма.
К’ол о’равэтльан к’онпын' э’к’эльэ ванэван  ы’нынрэк’эвын.
Ытръэч нымн'ылёк’эн, ынк’о-м ныпэляк’эн.
Э’кэльэ льук нымн'ылёк’эн:
Микигыт?
Нэнататлын'к’энат:
О’мйъаяк’эгым.
Нэмэ нымн'ылёк’эн:
Нырэк’игыт?
Нэнататлын'к’энат:
Ныкымъырэрэйгым.
Ынк’о-м ныпэляк’эн.
К’ол рыннин кымъылгын колё нымкык’ин румэкэвнин.
Ынк’о-м кымъынчыку рытын'онэнат.
Э’кэльыт рырынгиивнинэт к’ликкин.
Намн'ылёан:
Микигыт?
Татлыгнэнат:
О’мйъаяк’эгым.
Нэмэ намн'ылёгъан:
Нырэк’игыт?
Татлыгнэнат:
Иръын нинэмлюйгым.
Ивнинэт:
Ивкэк’ун-ым, к’ыетгытык, гымнин мымлыт торыкы мынкалыровынат.
Э’к’эльыыт к’ытгъэт.
Кымъымкын кымъынчыку рытъёт рыкалыровнэнат.
Э’к’эльыт гынтэквъэт еп эплыгитзкэ кымъыт.
Гынтавакватэты иквъэт:
Колёмэй, мэйн'ымымлыльын!
О’мйъаяк’ына тэнн'у рытчынинэт:
А-а-а-а!
А’мын колё э’к’эльыт тынчен'ыттэвынэт!
А’мын эвн'ан кывчемгъольэгым — эмрэк’у-м  э’к’эльыт мынъэк’элин'эвынэт!
Ынк’о-м нэмэ кымъыгэлен'н'огъэ.
Пипик’ылгык’эй льунин, пиринин.
Эквэтгъи, пипик’ылгык’эй нинэнрык’ин.
Нэмэ ыннэн рырынгиивнин э’к’эльын.
Льунэн'у э’к’эльын, О’мйъаяк’ вакъоск’ычатгъэ.
Э’нныкагыргын ы’ръымлён'н'онэн.
Э’кэльэ пынлёнэн:
Микигыт?
О’мйъаяк’эгым.
Э’к’эльэ пынлёнэн:
Нырэк’игыт?
Вай-ым колё гэмымлынн'эйгым, иръын нинэмлюйгым.
О’мйъаяк’ына ивнин:
Ивкэк’ун-ым к’ыетги, гымнин мымыл к’ыльугын!
Э’к’эльын  к’ытгъи.
О’мйъаяк’ына ивнин:
К’илкымъет!
Э’к’эльын илкымъетгъи.
О’мйъаяк’ына  э’к’эльин мынгык’ач пиринин.
Пипик’ылгык’эй почьачыковты ёнэн.
Э’к’эльын ы’ск’агтыткоръогъэ, к’улильыръугъи:
Мэй, мэй!
Мымлычгын, мымлычгын!
Гарыглен, гарыглен!
К’ынвэр пипик’ылгык’эй ратрочыко нъэлгъи.
Э’к’эльын пытк’ылым к’улильыръугъи:
Колёмэй, ръанотайн'ын ратрочыко нъэлгъи, нъэлгъи!
Ытлён у’рин'ан тыръэгъэк!
О’мйъаяк’ына тэнн'у рытчынин:
А-а-а-а!
Ымын' мымлык ролын' вальын э’к’эльын!
К’ынвэр э’к’эльэ пиринин пипик’ылгык’эй ратрочыкойпы лейвыльын.
Ынръам мынгык юуткугъи пипик’ылгык’эй.
К’ынвэр э’к’эльын гынтэквъи, ынн'ин пипик’ылгык’эй мынгык ёоткотвагты.
О’мйъаяк’ына гынтэвтылельын э’йн'эвнин:
Мэй, к’ыетги!
Гымнин мымлычгын мыгтын гынык мынгэпы!
Э’к’эльын пэлк’ынтэтгъи, панэна пипик’ылгык’эй мынгык ныйготкотвак’эн.
Э’к’эльин мынгытлын'ын гэнмутлытъыръувлин пипик’ылгык’эе.
О’мйъаяк’ына йымнин пипик’ылгык’эй а’к’альымынгэпы.
Ынк’о-м э’к’эльын гынтэквъи.
Гынтавтыляма нивк’ин:
Колёмэй, эрвыванныльын мымлычгын!
О’мйъаяк’ына тэнн'у нинэлгык’ин гынтэвтылельын:
А-а-а-а!
А’мын вытку тыльун о’равэтльан вэнъым ынан тотъэты вальын!
Нак’ам вэнъым ынан нырулк’ин!
Валвыйн'а льунин эчьытъул к’орэн, мэчнымэйын'к’ин, о’равэтльэн раратъё.
Авынтанн'ыткольатэты пиринин:
А-а-а-а, кок-кок-кок!
А’мын вэлынкык’ун трэчьытъулюльэты!
Оттыткынэты рыльэтэннин, ынкы рон'н'онэн.
Тыргук амк’ынлывавкы роо тэнн'у нинэтчык’ин:
А-а-а-а, колёмэй, ынръам ачьыйн'ын ныгтык’эн!
А-а-а-а, кок-кок-кок!
А’мын вэлынкык’ун микынэ гымыкы гапэлялен!
Ятъёлк’ая э’йн'эръульын валёмнэн, чамэтанэн.
Эчги валвыйн'ык ванвык уттык ынкэгин'кы нъэлгъи, э’йн'эскыченнин:
Эй!
Валвыйн'ын эмчен'ыттэтэ рыпэт гароома эрэтгъи.
Араттыляма нык’улильыръук’ин:
Кок-кок-кок!
Ынръам poo ръэгъи?
Ятъёлк’ай авынк’олельыровты гынтэквъи:
Ооккоймэй!
Ооккоймэй!
Валвыйн'ын эрэтык рыпэт гъылчыкутлин.
Ы’лчыкойпы к’утгъи.
Ятъёлк’ай и’рэмйылтыльын льунин, а’йн'авъевын'онэн:
Роо, к’ыетги!
Ынк’о-м рин'эгъи.
Рэн'амъянма нивк’ин:
Какамэй, ынръам роо гынтэквъи!
Пипик’ылгык’эй тымкыгэн'гыпы нылейвык’ин.
Пипик’ылгык’эе льунин валвыйн'ын, э’йн'эвнин:
Апай, к’ыетги, мымлюгыт!
К’ытгъи валвыйн'ын.
Пипик’ылгык’эе мымлён'н'онэн.
Мымлёма йылк’этгъи валвыйн'ын.
Лыгэн йылк’этгъи валвыйн'ын, льулк’ыл кэлийвынин пипик’ылгык’эе валвыйн'эн вылк’э.
Льулк’ыл кэлийвыплыткунин, эквэтгъи пипик’ылгык’эй.
Йылк’ыльын пэлянэн валвыйн'ын.
Кыеквъи валвыйн'ын, к’улильыръугъи:
Кок-кок,  э’ми пипик’ылгык’эй?
Ынк’о-м рин'эгъи валвыйн'ын вээмык гыргоча.
Рэн'амъянма нинэгитэк’ин мимыл.
Льунин чиниткин выйилвыйил мимлычыку.
К’улильыръугъи:
Ынръам мэн'ин?
Китак’ун мыйъон!
Йъонэн чиниткин выйилвыйил.
А’йн'авъевын'онэн чиниткин выйилвыйил:
Мэй, к’ыетги!
К’ынвэр мэчэлкылнин:
Ынръам мэлгымнин выйилвыйил!
К’ынвэр тэн'элкылнин.
К’улильыръугъи:
Вынэ, к’эйвэ гымнин выйилвыйил!
Чемэт ынк’эната пипик’ылгык’эй гынтэквъи льукэлиткыльуйгым э’к’элин'у эмлын'э!
Пчик’этэ н'ээкык ивнин:
К’аймыгэ!
Н'ээккэтэ ивнин:
Мэмлеты трэкувлытку.
Ытльата ивнин:
Омкэты к’инэнрэтги!
Чамъам тринэнрэтгъэ — умкыт рэлпин'ыт.
О’мромкэты к’инэнрэтги!
Трамынгытаргъа.
Ытльата ивнин:
К’ылейпыгэ!
Лилит рэчимэнн'ыт.
Тититэ к’ыннигынэт!
Титин'ы рэмлегъэ.
У’мтитэ к’ыннигынэт!
Трэрылгэюпы.
К’ывэлепыгэ!
Вэлывэл рэквгъэ.
Ытльата ивнин:
Ынн'атал-ым нъэнк’эйгыт!
К’ырымэнайгыт эвн'ан гымнинэйгыт н'ээккэйгыт!
Н'ээккэтэ ивнин:
Евъев, маймыгъак, гынинэйгым н'ээккэйгым.
Кэйн'ын ваамк’алетлы нылек’ин.
Челгырэк’окалгын ралк’ан'ынвык йъонэн ныталёк’эн.
Пыкиринэн'у кэйн'э пынлёнэн челгырэк’окалгын:
Нырэк’игыт?
Челгырэк’окалга татлыгнэн:
Вай-ым ныталёйгым.
Кэйн'э очнэн:
Ээ!
Ынк’о-м челгырэк’окалгын ивнин:
А’м вынэ, виин мынымн'ылтэлыркын!
Кэйн'э ивнин:
Янор гым мымн'ылтэлык!
Кэйн'ын мгогъэ пын'ылтэлык:
К’ол титык,а’ачеко вама к’энъевк’эйык гырголягты нылейгым.
Эчги крыткынык тынъэлык, люур рэвымрэв катам тантэн'н'ок рин'эск’ычетгъи!
Аны колё гэчен'ыттэтигым!
Рыпэт-ым эмчен'ыттэтэ ы’ск’агтатык к’у-лин'эйык рымагты тирык!
Челгырэк’окалгын энэчгытыльатын'огъэ:
О’тчоймэй, а’мын ныеэпин'куйгыт!
Кэйн'ын нивк’ин:
Ии, э’тки-м а’ачеко вама гамлытвэйгым.
Кэйн'ын иквъи:
А’м гым ратанн'авн'эн, гынръам!
Челгырэк’окалгын мгогъэ пын'ылтэлык:
Аны гым ‘ол титык йын'эчыку нылейгым яргыеквэ.
Пипик’ылгык’эй тынрынгиивын.
Аны ынръам иниквъи.
Гымнин магны н'оонко н'айгытолын'кы варкын, колё мыгтэкичгыльын!
Тэкичгыт к’ынуск’иквынэт!
Эвыр-ым гым амрак’амэтван'а н'айгытолгэты тылк’ытык.
Аны ынръам к’ликкин ы’лён'эт тымагрэрык.
К’эйвэ н'эвэк’ ы’лё, ныкитэ нэнарэрэгым.
Аны к’ынвэр н'айгытолгын энарэрыльатык тынмэрвэтын.
К’ынвэр тынпаавын к’ырирык.
Аны колё гэпэн'ъивэтигым магрэрык!
Аны к’элюк’-ым рыпэт н'айгытолгын энарэрыльатык гыргочагнотаск’ын уйн'э тытчын.
Лыгэн ръылк’ылю тытчын.
Ынк’эн н'айгытолгын кытур тыльун.
Вытку киткит нымэчвъэйининик’ин.
Вай алымы н'ирэк’к’ликкин гивин'ит галягъэ панэна ръылкыльын.
Челгырэк’окалга кэйн'ын ивнин:
А’м гым тыплыткук!
Кэйн'э ивнин:
Ээ, а’м ратанн'авн'эн!
Энмэч мынлеркын!
Челгырэк’окалга ивнин:
Ии, вынэ мынлеркын!
Амъянра эквэтгъэт.
К’эпэр майык нытвак’эн.
Йъонэн челгырэк’окалга.
Челгырэк’окалга пынлёнэн к’эпэр:
Нырэк’игыт?
К’эпэрэ татлыгнэн:
О’равэтльэн магтэ нинэнчичьэтигым.
плеэн н'утку ръэнутэт гапэляленат.
Челгырэк’окалга ивнин:
Ынн'атал-ым гыт нытульигыт!
К’эпэрэ ивнин:
Ръэнут-ым тытульэтын?
Челгырэк’окалга татлыгнэн:
Ынк’эн-ым игыр нытульэтигыт, тыйъогыт майык!
К’эпэр тульык курык н'ыркычаквъэ, гынтэквъи.
Челгырэк’окалга гынтэвтылельын нинивк’ин:
К’апатчын'ын тольарайн'ын!
К’ол итгъи кытэпалгык’ай вылтумкык’энъев гырголягты эквэтгъи.
Кырыткынык нъэлгъи, вэтчагъэ, нытлепыткук’ин н'алгыл к’анъяврочгылгэты.
Люур кэйн'ын льунин к’ыргочыкойпы илюльыльын.
Нинэгитэк’ин.
К’ынвэр тан'ъора нъэлгъи.
Кытэпалгык’ай эмк’элелвынэ нивк’ин:
Ынръам о’равэтльэн ёройн'ын оонъыгэлен'н'оэ.
К’ынвэр иквъи:
Китак’ун мыйъон.
Нэнайъок’эн, нэначамэтак’эн.
Эчги чымче рытчынин, пирк’ыгъи умкыгин'кы, ынк’о нинэвинвыгитэк’ин.
К’ынвэр кэйн'ын кытэпалгык’айык чымчек’эй нъэлггъи.
Кытэпалгык’ай тэнн'ыск’иквъи:
А-а-а-а!
Ёройн'ын!
Кэйн'ын чен'ыттэтык авынк’олельыровты ы’ск’агтыткоръогъэ:
Каакомэй, ёройн'ын, ёройн'ын!
Нэмэ кэйн'ын чайвыткон'н'огъэ.
Кытзпалгык’ая нэмэ э’йн'эск’ыченнин:
Мэй, гыткалыёройн'ын!
Кэйн'ын к’улильыръугъи:
Мэй, гыткалгыйн'ын!
К’ынвэр кэйн'ын емгымгыёгъэ, умкыт нинэгитэск’ычетйивык’инэт ынкъам чиниткинэт гыткат.
Ынко-м ум-кыкэгти пынлёйвын'онэнат:
Мэй, ръаёрон'ы?
Э’ми ёрон'ы, мин'кы варкын?
Кытэпалгык’ая ивнин:
Н'отк’эн!
Кэйн'ын рычен'ыттэвнин.
Авъак’!
Н'отк’эн!
Кытэпалгык’ая тэнн'у рытчынин кэйн'ын:
А-а-а-а!
Ёройн'ын нычен'ыттык’ин!
Кэйн'ын гынтэквъи авынк’олельыровты:
Оккоймэй, ёройн'ын!
Кытэпалгык’ая тэнн'у рытчынин:
А-а-а-а!
А’мын ёройн'ын нычен'ыттык’ин!
Кэйн'ын амэчатгъэ.
Кытэпалгык’ай паагъэ тэнн'ыткук, эмк’элелвынэ нивк’ин:
Какамэй, эвн'ан о’равэтльат чан'ыттыёрольыт!
Нак’ам ымын' вэнъым мэйн'ык’улильын ёрочгын.
Нак’ам ымын' мэлюунъульын.
А’мын к’эйвэ этлы мырэтыляк, выткукин гэк’улилин ёрон'ы тыльун!
ымын' мэлюунъульын.
А’мын к’эйвэ этлы мырэтыляк, выткукин гэк’улилин ёрон'ы тыльун!
К’ынвэр эквэтгъи.
Акватэты иквъи:
Э’тки, юрэк’ нэмэ трэльун'ын.
Опопы мылеркын, э’тки пан'ъэквыргын тэнн'ыткук!
Кэйн'ын омкычыкойпы нылейвык’ин.
Вопк’ата льунин, йъонэн мэрынрэк’эй.
Эчги чымчек’эй рытчынин, э’йн'эвнин:
Мэй, к’ыетги!
Кэйн'ын рычен'ыттэвнин.
Кэйн'ын чен'ыттэтык ы’ск’агтатгъэ.
Ынръам э’нныпак’ытвэтлягъэ.
Левыт нутэск’ык инэпгъи.
Кэйн'ын нырэчымгунтэнн'ык’ин, нылвавк’эн.
Вопк’ы нытэнн'ыткук’ин:
А-а-а-а!
Ынръам кэйн'ын нутэск’ык ратлын'ыркын!
Кэйн'ын ымъылён'эт нырэчымгунтэнн'ыльэтк’ин.
К’ынвэр вопк’ата йъонэн.
Налгын'ойн'ык’айгыпы пиринин, ынк’о тин'уск’ыченнин.
Налгын'ойн'ык’ай рыльыпэннин.
Лыгэн кэйн'ын налгын'ойн'ынльыпаннэн вопк’ата.
Гынтэквъи вопк’ы омкычыковты.
Ынк’о гэтан'ңонэн
кэйн'ын рэчымгунтэнн'ыльын.
Кэйн'ын к’ынвэр волк’ытвэн'н'ок чымгъунтэтгъи.
Вопк’ата йъонэн.
Кэйн'ын гэлгипэн'ъивэтлин рэчымгъунтэнн'ыльэтык.
Нытэлгыльэтк’ин.
Вопк’ата пынлёнэн:
кэйн'ын рэчымгунтэнн'ыльын.
Кэйн'ын к’ынвэр волк’ытвэн'н'ок чымгъунтэтгъи.
Вопк’ата йъонэн.
Кэйн'ын гэлгипэн'ъивэтлин рэчымгъунтэнн'ыльэтык.
Нытэлгыльэтк’ин.
Вопк’ата пынлёнэн:
Ынръам рэк’ыркын?
Иа’м тэлгыльэтыркын?
Кэйн'э татлыгнэн:
Аны вай-ым игыр н'отко омкычыкойпы нылейгым ынръам люур микынэ инъэйн'эквъи.
Ынръам ынкы колё тычен'ыттэтык, рыпэт тъыск’агтатык.
Ынк’о-м ытлён микынэ инимпытин'уск’ычетгъи, рыпэт левыт нотаск’ычыковты рытлын'аннэн.
Ынк’о-м ынръам ытлён микынэ чит инэвинрэтыркын левыт йыток, нутэск’ык энапытвальын.
Ынръам налгын'ойн'ык’айгыпы инэпиригъи.
Ынръам налгын'ойн'ык’ай рылыпъэннин.
Ынк’о-м мин'кри рыгынтэвэннин налгын'ойн'ын.
К’ымэл гым игыр анал-гын'ойн'ыка тытван'н'огъак.
Вынэ игыр к’онпын' к’ымчеги омкычыкойпы лейвык!
Ытлён к’ынвэр эвилюкэ нэрэтчыгыт, вилют нэрэнчыпъыткувн'ынэт!
Кэйн'э ивнин:
Мэн'ко-м мылейвыркын?
Вопк’ата татлыгнэн:
Тан'амн'агъеквэ к’ылейвыркын.
Кэйн'э ивнин:
К’эйвэ к’ырым мыкувлыткук н'агъеквэ лейвык?
Вопк’ата татлыгнэн:
Кырым!
Кэйн'э ивнин:
А’мын рээн-ым кытэпат э’ткин'ыт!
Наранмыгым!
Вопк’ата ивнин:
Ээ, вынэ к’эйвэ.
Опопы эвыр мэн'ко к’ылейвыркын!
Кэйн'э ивнин:
Опопы мынлеркын!
Вопк’ата очнэн:
Ии, вынэ мынлеркын.
Эквэтгъэт амъянра.
Кэйн'ын ытри эмчьачокалгын гэтумгэвлинэт.
К’онпын' нырачвын'к’энат.
К’онпын' имчьэчукэтэ нэнапэчайвык’эн кэйн'ын.
Кэйн'ын пэчайвык нылгэн'ыркылятк’эн.
Имчьэчукэтэ н'ыркылятыльын тэнн'у нинэлгык’ин:
А-а-а-а !
А’мын нимпэйгыт!
Алымы колё нымэйн'игыт, вачак’ к’онпын' тыпэчайвыркынэгыт!
К’ынвэр, к’ол рыннин, кэйн'э эмчьачокалгын ивнин:
Кита-ым ынръам тэйкэвэ мынинмык!
Эплеэн, ринэнрулылтэвы!
Имчьэчукэтэ ивнин:
Оккой, э’тки чамъам, нырулигым!
Кэйн'э ивнин:
Аны мачынан, эплеэн мэн'ин арман' вальын!
Имчьэчукэтэ ивнин:
Туук, китак’ун-ым мынтэйкэвмык!
Тэйкэквъэт.
Имчьэчукэтэ кэйн'ын янотгытката рыгрыкгыпы пиринин ынкъам ринтынин.
Н'айыткынык рирэннин.
Кэйн'ын тъылкамаграръогъэ:
пиринин ынкъам ринтынин.
Н'айыткынык рирэннин.
Кэйн'ын тъылкамаграръогъэ:
Иикыккая, эмчачьокалгык’ай яйвачгыргык’ай, нэрмэк’инэк’эй!
Имчьэчукэтэ э’йн'эвнин:
Мэй, к’ыетги!
Кэйн'ын к’ытгъи эмчьачокагты, натк’атк’эн.
Имчьэчукэтэ тэнн'у нинэлгык’ин:
А-а-а-а!
Кайн'ычгын нылгэныролк’эначгын!
Кэйн'э ивнин:
Аны энанн'ыркылявыркын, эк’уликэ!
Имчьэчукэтэ нэмэ пиринин кэйн'ын вэлёйпы, ринтынин гытгэты.
Кэйн'ын гынонгытгык иргъи.
К’улильыръугъи:
У-у-у-у!
А’мын эккагыргын, тэн'имчьэчукэк’эй!
Имчьэчукэтэ тэнн'у рытчынин:
А-а-а-а!
А’мын ынывмич кэйн'ын эчерикэ рэнъэлгъэ!
Кэйн'ын гычормэты тэвыльатгъэ.
Тэвыльанма нытэнн'ыткук’ин:
А-а-а-а!
А’мын эмчьачокалгык’ай нэрмэк’ин!
Кэйн'ын н'ыпэгъи гычормэты.
Имчьэчукэтэ ивнин:
Каакомэй, а’мын колё лыгэтампэратвэй!
Кэйн'э ивнин:
Эвн'ан тытампэратвэк?
Имчьэчукэтэ татлыгнэн:
Аны, колё вэнну тылгыркынигыт, гынывмич тампэратвэй!
Кэйн'э ивнин:
Вачак’-ым мылеркын, гымнин кэйн'ытумгыт мылк’ырирынэт!
Гатампэратвэёченайгым!
Имчьэчукэтэ ивнин:
Ии, вынэ к’ылеркын, вэлер тынтампэратватгыт.
Эмчьачокалгын к’ачгыпоттычыкойпы н'ытогъэ.
Эквэтгъи ваамк’алетлы.
Равыльэн'к’ай рырынгиивнин.
Имчьэчукэтэ ивнин:
Ынръам гыт ман'энвараткэнайгыт?
Равыльэн'вараткэнайгым.
Гыт-ым ман'энвараткэнайгыт?
Эмчьачоквараткэнайгым.
Равыльэн'а эмчьачокалгын ивнин:
Каакомэй ынръам!
Гынин налгын'ойн'ын нувк’ин, нак’ам увик нилгык’ин!
Имчьэчукэтэ гитэнин налгын'ойн'ын ынкъам иквъи:
Каакомэй ынръам!
Налгын'ойн'ын гэръэлин!
Чит нилгык’ин?
Ии, алым-ым чит нилгык’ин.
Равыльэн'а пынлёнэн:
Гэмо лын'ын увъэлетыльын?
Имчьэчукэтэ татлыгнэн:
Алым-ым гынмыл нилгык’ин!
Нэмэ равыльэн'а эмчьачокалгын ивнин:
Каакомэй ынръам!
Гынин увик нилгык’ин, нак’ам налгын'ойн'ын нувк’ин!
Имчьэчукэтэ гитэнин увик, к’улильыръугъи:
Каакомэй ынръам, иа’м тилгэтык?
Равыльэн'а пынлёнэн:
Лыги люн'ылгэ рытын, титэ илгэтгъи?
Имчьэчукэтэ татлыгнэн:
Алым-ым айвэ нувигым!
Равыльэн'а ивнин:
Каакомэй, к’оныры ынръам гэрэк’игыт, ымын' лылет нувк’инэт!
Эмчьачокалгын к’улильыръугъи:
Оккоймэй, ытлён тыръэгъэк?
Иа’м увик алван' нъэлылетыркын?
Равыльэн'а ивнин:
К’эйвэ гэчимгъуйгыт?
Алымы эвын ынн'ин вальэгыт нилгигыт, ымын' налгын'ойн'ын эвын ынн'ин вальын!
Эмчьачокалгын гынтэквъи.
Акватэты иквъи:
Ытлён тыръэгъэк?
Равыльэн'а гынтэвтылельын нинивк’ин:
А’мын-ым ытлён, гымык яральэты тратвыгыт!
Кэйн'ын ытри вопк’ы рынгивигъэт.
Кэйн'э ивнин:
Каакомэй, етти!
Ии, тыетгъэк!
Кэйн'э чиниткин увик гитэнин.
Ынк’о-м вопк’ан.
Ынк’о-м иквъи:
Каакомэй, ынръам  иа’м амалван' вальыморэ?
Вопк’ата ивнин:
Ръэнут-ым алван' вальын?
Кэйн'э татлыгнэн:
Ынк’эн-ым гынык левтык гэнн'элинэт оттычгыт, нак’ам гымык уйн'э!
Вопк’ата гитэнин чиниткин увик ынкъам левыт.
Ынк’о-м кэйн'ын гитэнин.
Иквъи:
Каакомэй, кээглынангэт ынръам гэръэмури?
Кэйн'э ивнин:
К’оныры ымыльо  алван'  валыт рыгрыгыт, гыткат.
Лыгэн-ым ымыльо.
Кэйн'э ивнин:
Китак’ун мынэквэнмык чеэкэй!
Юрэк’ мэн'ин мыныльун ынкъам мынымн'ылён.
Эквэтгъэт.
Кытэпалгын нэнрынгиивын.
Кытэпата пынлёнэнат:
Ныръэтури?
Кэйн'э татлыгнэн:
Вай-ым мури иа’м амалван' вальыморэ?
Ынкъам ынк’эната нымн'ылёгэлеморэ.
Ынк’о-м кэйн'э кытэпалгын гитэнин ынкъам иквъи:
К’оныры ымын' гыт алван' вальэгыт!
Кытэпата ивнин:
Иа’м алван' вальэгым?
Кэйн'э татлыгнэн:
Ынк’эн-ым гынык левтык гэнн'элинэт н'ирэк’ о’моттычгыт.
Нак’ам гымнин уйн'э.
Ынръам вопк’ан-ым ымын' левтык гэнн'элинэт вырымкоттычгыт.
Кытэпалгын иквъи:
Каакомэй, ынръам к’эглынангэт иа’м амалван' вальыморэ?
Кэйн'э ивнинэт:
Китак’ун-ым мынчимгъумык, юрэк’ мыныкэтъон, иа’м амалван' вальыморэ.
Кытэпалгын гынтэквъи.
Лыгэн иквъи:
Э’тки, гым чамъам трэчимгъу!
Ымын' вопк’ы гынтэквъи.
Лыгэн иквъи:
Э’тки, ымын' гым чамъам трэчимгъу!
Кэйн'ын ынкы гыролмакы ы’ск’агтыткольатын'огъэ нак’ам нык’улильыръук’ин:
Каакомэй, ынръам тумгыт ръэгъэт?
Майн'ычемгъомачы иа’м гынтэквъэт?
Вопк’ы ваамъеквэ нылек’ин.
К’эпэрэ э’йн'эвнин:
Ельой, к’ыетги!
Вопк’ы кытгъи.
К’эпэрэ пынлёнэн:
Ръапын'ыл?
А’м уйн'э!
Гынин-ым ръапын'ыл?
К’эпэрэ татлыгнэн:
А’м, ытръэч-ым нычимгъуйгым ивкэ н'ирэмури гыткат мынылпууръыркынэт!
Гымръам эквыгытката тъитык!
Вопк’ата ивнин:
Кытъаткэ-м, мин'кри мыныгтынэт ыпытвальыт гыткат?
К’эпэрэ татлыгнэн:
Аны о’равэтльат-ым мынылк’ырирынэт.
Ыргин валят варкыт, ы’нычвинэт гыткат.
Гынин гыткат гымык ы’ныйпатынат.
Гымнин гыткат гынык ы’ныйпатынат.
Вопк’ата ивнин:
Аны, рээн-ым наранмымык о’равэтльата.
Гым роолк’ылё наранмыгым.
Гыт-ым нэлгын вилю эмрэлгын'э.
К’эпэр чимгъугъи, ынк’о-м иквъи:
Вынэ к’эйвэ, оккой наранмымык!
Чама гымнин гыткат гыто тытчынэт.
Йъэлыги о’равэтльамайык тульэтык ирвывэгычьыт!
Вопк’ата татлыгнэн:
Ымын'-ым гымнин гыткат гыто тылгыркынэт: и’гэ кылыльэтык иквычьыт гынтэвык.
К’эпэрэ ивнин:
Вынэ к’эйвэ, эвнэлпууръыкэ мынынтынэт гыткат.
Таам, мынлеркын!
Кэйн'ын маёлгыткынык нытвэтчатвак’эн.
Йильэқ’эй  вээмык никвичик’ин.
Йильэк’эе кэйн'ын льунин вэтчатвальын.
Э’йн'эвнин:
Мэй, к’ыетги!
Кэйн'ын к’ытгъи.
Йильэк’эе ивнин:
Ынн'атал-ым гыныкы гымнин нымэйын'к’ин вэтгав варкын.
Кэйн'э ивнин:
Ръавэтгав?
Вай-ым гым нычимгъуйгым, ивкэ н'ирэмури ярат мынылпууръыркынэт.
Кэйн'э ивнин:
Нырэк’ын-ым, ярат мынылпууръынэт.
Кэйн'э пынлёнэн:
Мин'кы-м гынин яран'ы варкын?
Йильэк’эе татлыгнэн:
Н'оонко-м, маёлгыткынык.
Йильэк’эе ивнин:
Гынин-ым мин'кы варкын?
Кэйн'э татлыгнэн:
Н'оонко-м, и’ннук варкын.
Йильэкэе ивнин:
Таам, вынэ гым мылеркын гынык рагты.
Гым-нин яран'ы гынан к’ыпиригын!
Эквэтгъэт амъянра, кэйн'ын ельараггы к’ытгъи, йильэк’эй — кайн'ырагты.
Йильэк’эй кайн'ырак пыкиринэн'у рылгъэ.
Н'алгыл ярак’алтэ нинэгитэк’инэт, нивк’ин:
А’мын колё яран'ы нымэйын'к’ин тыльун!
Ынн'атал-ым нымэльэв тытван'н'ок!
Кэйн'ын ельарак лываквъэ рылык.
К’ынвэр йъонэн йильэк’эй.
Йильэк’эе ивнин:
Ран'н'ытай?
Кэйн'э татлыгнэн:
Тылвавык рылык гыныграк.
Йильэк’эе ивнин:
Ы’рунтээркын!
Нак’ам гым тытлык гыныграк!
Кэйн'э ивнин:
Вынэ, ымын'-ым ек’аак’ тылвавын рытлын'атык!
Йильэк’эе ивнин:
Китак’ун-ым мынынмэйн'ычитэвынэт гынин ек’аак’ ытри гымнин увик!
Йильэк’эй кайн'ыек’аткынык арычгатгъэ.
Ынк’о-м иквъи:
Каакомэй, эвн'ан вэнъым гым  ныппылюйгым?
Ымын' гынык ек’ак мык’ын'  вальэгым!
Ынръам гэрэк’игым?
Йильэк’эе кэйн'ын ивнин:
Вынэ, опопы ярат эвнэлпууръыкэ мынынтынэт.
Йъарат мин'кы ратван'н'огъа!
Таам, энмэч мылеркын ярагты.
Кэйн'э ивнин:
Ии, вынэ к’ылеркын!
Милютэтэ льунин и’гин тымъё кытэпалгын.
Ынк’эн ыпатын'онэн.
Рик’укэтэ йъонэн нувик’ин.
Милютэтэ ивнин.
Етти!
Ии, тыетык!
Рик’укэтэ пынлёнэн:
Мин'кри тымын кытэпалгын?
Милютэтэ татлыгнэн:
Лыгэн-ым тычамэтгъан ынкъам эчги тыпкэрын'ок тык’улильыръук!
Ынкы чен'ыттэтык въигъи.
Рик’укэтэ ивнин:
Вынэ к’инэныйгулев ынкъам э’птэ гымнан мынмын кытэпалгын!
Милютэтэ татлыгнэн:
Лыгэн-ым мэрынрэк’эй к’ычамэтагын, эвыр тэн- чымче рэтчын'ын, вэты к’ун]ым нымэйн'ъэв к’ык’улильыръугъи!
чымче рэтчын'ын, вэты к’ун]ым нымэйн'ъэв к’ык’улильыръугъи!
Рик’укэтэ очнэн:
Ээй, вынэ мыгтэпгэлек!
Рэк’окалгын кытэпгэлегъэ.
Кытэпалгын льунин.
Чамэтаннэн, эчги чымче рытчынин, к’улильыръугъи.
Кытэпалгын и’рэгъи.
Рэк’окалгын мэлётагты пэлк’ынтэтгъи.
Рэк’окалгын милютэк пыкиргъи.
Милютэтэ пынлёнэн:
А’мто, кытэпалгын тымын?
Рик’укэтэ татлыгнэн:
Тылвавын тымык!
К’эйвэ тык’улильыръук, люн'въитэ итгъи, йъэлии и’рэгъи!
Милютэтэ пынлёнэн:
Гынтэвтылельын ванэван рэк’ын к’иквын?
Рик’укэтэ татлыгнэн:
Ванэван.
Милютэтэ ивнин:
К’оныры вэнъым тотъэты вальэгыт!
Ымын' кытэпалгын тымык лывавын!
Иа’м гынтэвтылельын ивкэ рытын.
Евъев, евъев!
Ынкы эвын нъывъин!
Рэк’окалгын мэлётагты э’к’элин'э гынтэквъи.
Гынтавакватэты иквъи:
Оккоймэй!
Юрэк’ ымын' гым рычен'ыттэвэ рэнанмы!
Пипи’кылгык’эй тымкыгэн'гыпы нылейвык’ин.
Йильэк’эй нъэйн'эръук’ин маёлгыткынгыпы.
Пипик’ылгык’эе валёмнэн э’йн'эръульын, тымкыткынык вакъогъэ.
Э’йн'эвнин:
Ынъев, к’ыетги!
Йильэқ’эй к’ытгъи.
Пипик’ылгык’зе ивнин:
Етти!
Ии, тыетык!
Пипик’ылгык’эе ивнин:
Ивкэ чеэкэй мынытваркын ынкъам мыныкэйн'ыгилиркын?
Э’тки, а’к’ален'гыргын кэйн'ын!
Йъэлии мури наранмымык!
Пипик’ылгык’эе татлыгнэн:
Аны, ынан-ым мынрэгыттэн'ын, митъэ ныппылюмури, мынчамэтан ынкъам эмвэгылкуйвэ мынранмын'ын.
Йильэқ’эй чимгъугъи ынкъам иквъи:
Вынэ к’эйвэ ынн'ин мынинмык
Кэйн'ыгилигъэт, кэйн'ын нэльун.
Начамэтан.
Эчги пыкэрын'огъат, пипик’ылгык’эй иквъи:
Кэйн'ыгилигъэт, кэйн'ын нэльун.
Начамэтан.
Эчги пыкэрын'огъат, пипик’ылгык’эй иквъи:
Оккоймэй, к’ытлыги емгымгыгыргын!
Йильэк’эе татлыгнэн:
К’ун гынмыл-ым тивыркынигыт—а’к’ален'гыргын!
Кэйн'э валёмнэнат вэтгавыльыт.
Пэнрынэнат, ивнинэт:
Тынуркынитык!
Никвъэн:
Апай, ивкэк’ун мыниквыт, к’ыпалёмтэл!
Гыт уйн'э эмымлыкэ?
Татлыгнэнат:
Вынэ к’эйвэ, колё гэмымлигым!
Вынэ мынымлюгыт!
Ээй, вынэ к’инэмлюгытык!
Намлён'н'огъан.
Мылёма йылк’этгъи.
Эчги йылк’этгъи, пипик’ылгык’эе йильэк’эй ивнин:
Китак’ун лыляйпы мынвэгылкуйвын!
Юрэк’ мынынмын!
Нэвэгылкуйвын лыляйпы, нэтленпыткынтэтйивын.
Нэнмутлытыръувын лыляйпы.
Въигъи кэйн'ын.
Нивк’инэт:
А’мын, колё нэрмэмури — кэйн'ын мытынмын!
Вынэ к’онпын' чеэкэй мынытваркын ынкъам ынн'ин к’онпын' мынынмыркынат кэйн'ыт.
Вэлынкык’ун, тэчьыкэйң’уқ!
Кэйн'ын омкычыкойпы нылейвык’ин.
Рик’укэтэ э’йн'эвнин:
Апай, к’ыетги!
Кэйн'ын к’ытгъи.
Кэйн'э рэк’окалгын пынлёнэн:
Гынан-ым ръэнут э’к’элин'у нинэлгигыт?
Рик’укэтэ татлыгнэн:
А’м, ытрэч-ым гымнан э’к’элин'у нинэлгигым о’равэтльат.
Мин'кри-м рыпэт ойвалчын'ыт ныпэгляк’энат!
Кэйн'э ивнин:
Гымнан ванэван э’к’элин'у мылгынэт о’равэтльат.
Ытръэч гымнан э’к’элин'у нинэлгигым рэвымрэвыт.
Мин'кри-момкыгэн'гыпы рин'эск’ычетыльын тантэн'н'ок гынтаквыргын!
Рикук’этэ ивнин:
Гымыкы к’ырымэн рэвымрэв а’к’ален'гыргын.
Гымнан ыннанъылё нэнанмэгым мынгыткэн рэвымрэвыт.
Кэйн'э рэк’окалгын ивнин:
Китак’ун-ым амъянра мынылк’ырирынэт.
Гынан к’ылк’ыриргынэт рэвымрэвыт, гымнан — о’равэтльат.
Эплеэн, микынэ ранмын'ынэн!
Эквэтгъэт амъянра.
Рэк’окалгын рэвымрэквилигъи, кэйн'ын о’равэтльагэлегъэ.
О’равэтльата кэйн'ын пэнрыткольын нэлк’эгнэвйивын, амкарго нэтчын.
К’ынвэр кэйн'ын гынтэквъи.
Рик’укэтэ тымнэн к’ликкин рэвымрэв.
А’тчан'н'огъэ кайн'эты.
Кэйн'ын пыкиргъи рик’укэк мутлытк’ыльу.
Кэйн'э ивнин:
К’эглынангэт о’равэтльат вэнъым ынан мыкуйвэтльэт!
Рэк’окалгын ивнин:
Гыт уйн'э эвъянвыайка?
Рик’укэтэ татлыгнэн:
К’эйвэ-м выквын’ытгылявк’ай варкын.
Рик’укэтэ пэнъёлгын увинтыльэннин, выквыт пэнъёлгычыко ёйвынэнат.
Выквыт гылетгъэт.
Кэйн'ын ивнин:
К’арычгатгэ!
Кэйн'ын арычгатгъэ.
Рик’укэтэ гылвыквыт атынвычыко ёйвынэнат.
Кэйн'ын эмтъыле нывитыткук’ин.
Рэк’окалгын нивк’ин:
Вэлынкык’ун тэчьыкэйн'уркын!
Кэйн'э нинивкин:
А’а?
Рэк’ын нивигыт?
Рик’укэтэ нэнататлын'к’эн:
Въигъи кэйн'ын.
Рэк’окалгын лыгэпэчыкоргаквъэ.
Нивк’ин:
А’мын, како вэлынкык’ун тэчьыкэйн'ук!
А’мын-ым ытлён, мэң’ин энъың’  ратвагъа!
И’гэ мэлёталгын ивнин:
Милютэтэ ивнин:
Китак’ун-ым мынрачвын'!
И’гэ ивнин:
Евъев, янор тумгыт ныетынэт!
Пыкиргъэт кэйн'ын ытри к’эпэр тумгык.
Пыкиринэн'у к’эпэрэ кэйн'ын ивнин:
Ынн'атал-ым нурэйылк’игыт, уйн'э лымн'э гыныгмил йылк’ыяальын.
Ытръэч гыт ымльалян'эт ныйылк’этигыт!
Кэйн'э кэпэр ивнин:
Китак’ун-ым мынрачвын'!
К’эпэрэ ивнин:
Евъев, янор мынумэкэт!
Эвын-ым мынрачвын'!
Умкыгин'кы пирк’ырэйгым, эплеэн рэнапэчайвынтык!
Тумгэ нивын:
Туук, мынрачвын'!
Рачвын'гат.
Н'эгны накавран.
Мэлёталгын ынан ыттыёл ярак пыкирги.
И’ны—вулкытвик, кэпэр — ныкитэ, кэйн'ын — вытку эргатык ы’лё.
Мэлёталгын нэргавкэн, тумгыт нинивкинэт:
Ытрэч гымнин гыткат нинъык’инэт!
Э’рыкур и’ны нивк’ин.
Нимпэйгыт!
К’ытлыги ытлён чинит нимпэк’ин!
Пипик’ылгык’эе нинэлк’ырирк’ин мэлёталгын.
Энмэн ынан энъычьын’ гэмгэгынникык мэлёталгын.
Пипик’ылгык’эй нивк’ин:
Эвыр трэльун'ын мэлёталгын, эвын-ым мынрачвын'авын!
Пипик’ылгык’эе льунин мэлёталгын, э’йн'эвнин:
Мэй, к’ыетги!
Мэлёталгын к’ытгъи.
Пипик’ылгык’эе ивнин:
Ръапын'ыл?
А’м уйн'э.
Милютэтэ ивнин:
Гынин-ым ръапын'ыл?
Пипик’ылгык’эе татлыгнэн:
А’м ытрэч-ым гым нычимгъуйгым, ивкэ н'ирэмури мынрачвын'.
Ымыльо гымнан льоо нивк’ин.
Мэлёталгын колё нинъык’ин!
И’ны нивк’ин, ынкъам кэйн'ын, ынкъам  к’утти.
Милютэтэ татлыгнэн:
Ии, итык-ым к’эйвэ, тэнъеп микынэ энапэчайвыка инэнтыркын.
Ымын'-ым гынан к’ырым к’энапэчайвыэ, энмэч-ым итык еп акванма трапэлягыт!
Пипик’ылгык’эе ивнин:
Китак’ун-ым мынрачвын'!
Н'аанк’эн н'ан маёлгын мынкавран!
Рачвын'гъат.
Пипик’ылгык’эй акватэты янотгъэ.
Пипик’ылгык’эй лыгэн турэквэтэ тымкыгин'кы пирк’ыск’ычьэтгъи.
Мэлёталгын-ым лыгэн кавранвэты нылгийк’ыръилек’ин, нивк’ин:
Этъым энапэлягъэ, эмрэк’у-м э’ми тынтымн'эвын!
Пипик’ылгык’эй-ым лыгэн пэрк’ынвэпы пэлк’ынтэтгъи ванвэты, ынк’о а’тчан'н'онэн мэлёталгын.
Мэлёталгын тан'конпын' гэйк’ыръилелин.
Эчги мэлёталгын пык’эрын'огъэ пипик’ылгык’эйык, пипик’ылгык’эе тэнн'у рытчынин:
А-а-а-а!
Каакомэй, вэным ынан нимпэйгыт!
Еп турэквэтэ тыпэлягыт!
Милютэтэ ивнин:
Китак’ун, нэмэ мынрачвын', гым мыянотык акватэты!
Нэмэ рачвын'гъат.
Нэмэ пипик’ылгык’эй турэквэтэ тымкыгин'кы пирк’ыгъи.
Пэрк’ытыляма мэлёталгын ивнин:
Вай, вай, тыгаляркынэгыт!
Мэлёталгын эмрэйк’ыръилен'э рыпэт гилкымъетлин.
Нэмэ пипик’ылгык’эй пэрк’ынвэпы лыгэн ванвэты к’ытгъи.
Мэлёталгын ининигъи эмрэйк’ыръилен'э, рыпэт йыкыргын ганаан'кавлен.
Пипик’ылгык’эе тэнн'у рытчынин:
А-а-а-а!
Эмпамэлёталгын, эмимпэтэ рыпэт йыкыргын раан'кавнэн!
Пыкиргъи мэлёталгын, гэлгипэн'ъивэтлин.
Иквъи:
Колёмэй, ынн'атал-ым тыпэн'ъивэтык!
Пипик’ылгык’эе нинивк’ин:
А’мын к’оныры вэнъым нимпэйгыт!
Еп турэквэтэ тыгалягыт, к’эйвэ галян'н'ок тиквыт.
Вай, вай, тыгаляркынэгыт!
Вэнлии эналвавэ галявэрэн'кы.
Милютэтэ ивнин:
Э’тки, чамъам трапэчайвыгыт, опопы ратанн'авн'эн!
Пипик’ылгык’эе ивнин:
Ии, э’тки нимпэйгыт, к’ырым к’энапэчайвы.
Опопы ратанн'авн'эн к’ырак’атык!
Энмэн, тэн'уйн'э гатвален эгынниккэ.
Гораёа'тлен.
К'ынвэр мыкычьын о'равэтльан въэткон'н'огъэ.
тръэч к'утти пипик'ылгэ нытэйн'этк'инэт.
К'ынвэр к'ол итгъэт н'ирэк' ынпыначгык'агтэ ынкъам экык копрантыватыск'эквъат.
Нанватын купрэн.
Ныкитэ наёпатын — ытръэч ёквайн'ын гаквален.
А'мын-ым гиину нэлгыгъэн!
Нагтон — к'ымэк рин'эгъи.
Нэмэ купрэн нантыватын, напэлян.
Ынкъам ёквайн'ын нъэмэтгъэн н'ыронлян'о.
Экык ы'ттъыёча вагъэ, н'ирэк' ынпыначгыт-ым яален'к'ач вагъат — нъэмэтк'ин мэткиит ыннэн ёквайн'ын.
Пыкиргъэт ярак — нэнэнэт коргаквъат.
Напатын ёквайн'ын, нэнугъэн.
Нэмэ эргатык наёпатын купрэн.
Энмэн мытлын'эн о'равэтльат копраёпатгъат — н'ирэк' н'эвыск'этти, н'ырок' к'лявылтэ.
Эвын купрэк гакваленат мытлын'эн мэмылтэ чама н'ырок' унъэлти.
Аны ымъылён'эт гарагтонленат!
К'ынвэт ытлыгэ экык ивнин:
К'ъоравэтльантагэ ярагты.
О'равэтльантагьэ экык.
Э'йн'эвнинэт.
Етръугъэт о'равэтльат.
Нагтонат мэмылтэ чама унъэлти.
Нанрагтатынат.
Ынк'оры мэлеквъэт, эгытъэткэ нъэлгъэт.
Н'ивк'инэт, энмэн ынк'эн тэленъеп Нэтъэк гатвален.
Льэлен'кы Энк'ивыттъыльин экык ныкупрэткук'ин мэмылеты ыяа ан'к'ак.
Ытлыгэ к'ол рыннин ивнин:
А'тав копрагэтама гэтлепыткутэ эвыр гэк'иврильэтэ.
Экык иквъи:
А'тав-ым, ии.
Ынкы эргатык инъэ ытлыгэ ивнин:
Купрэт к'ыёпатгынат!
А'мын-ым тэнмаквъэ экык.
Ынин-ым ытлыгын эн'эн'ыльын.
Эчеэттикитэ итгъи, тапк'аеквэ нылек'ин еп эргыръока.
Вытку н'оонк'о ан'к'агтыгъэ экык ивинильын.
А'мын-ым купрэк пыкиргъи.
Ныгагчавк'эн купрэгитэк, о'рамнон'эты рылининэт ы'ттъыт.
К'ол ваны рэвнин — эвыр вытку нэргыръок'эн.
Люур ваны анн'элёръогъэ, ы'ттъыт а'йн'аръон'н'огъат.
Аны вэтык'ун ныгагчавк'эн.
Аръаля ванвыт нъэлгъэт, о'птыма ванвычыкойпы нычелгъав пэнтык'ын'н'огъэ.
Ы'ттъыт к'утгъэт авэтывак' авынъайн'аръовты, о'птыма кыпчевыёттэ.
О'равэтльан авэтывак' э'к'элин'э орвык вакъогъэ.
Аны тумгэк'эй гэквэтлин!
Э'тки ръэт, ванэван ныйъэчычен!
Ыныкит ы'ттъыт киткит нэнантавк'энат, эвыр к'ымэк оргоор кээткук нымлек'ин.
Танръэтык эймэквъи тэпк'эк, кытъаткэ еп о'тчой яран'ы.
Ытръэч яален'к'ач.
ныпыткувйик'ин ръэнут ынкъам ымыльэты ръэт нэнанк'эргыръовк'эн.
Ынк'эн к'лявыл тэпк'энйигъи.
Кэнчик' йытотыляма ы'ттъыт амайылгава э'йн'эгъэт, нэнръилемъевын.
Ыныкит яалегты лылепгъи, эвын йыкыргэпы йынйына нывъенток'эн, амк'ынвыенток нэнанк'эргавръок'эн ынык ымы ы'ттъыёлягты.
Кыплынэнат ы'ттъыт, киткит йык'этгъи, к'эйвэ рыпэт эмйъэчычетэ оргоор мачгыргол нынъэлк'ин.
Ыныкит к'ол итгъи рытаалгылявнэн—эвын аръаля гэлгэймэвлин, энмэч к'ымэк нинэпирик'ин.
Аръаля ярак пыкэрын'н'огъэ — авэтывак' еп тытлык ыяа иквъи:
Тытыл к'ынвэнтэтгыткы ынкъам ёрон'ы к'ытытлёпгыткы!
Ытлыгэ ивнин:
Ынръам рэк'и?
Вынэ рэк'э э'тки инэркылельэтгъи, еп купрэк вама!
Э'мъим ынк'эн?
Вэчьым рай н'аргын варкын!
Ытльата тытлёмнэн чьовыргын — эвын тытлын'аргынон'к'ач нытвак'эн рыркавытрын, ытръэч левыт алван вальын.
Ытлыгэ ивнин ытльа:
Кита плекыт к'инэйыл ынкъам амэвычьан'эръын.
Ынкъам эвыр тырэн'эн'ытку — авэтывак' чьогыргын к'ытыллёпгын!
Чьовыргык к'ача вакъогъэ, ивнин:
Таам, к'ытыллёпгын!
Ытльата тытлёмнэн чьогыргын.
Амкытгынтата н'ытогъэ, ярар рынрэты.
О'ран'к'агты выргыргын тылейык'этэ итгъи.
К'эйымгук пиринин ынк'эн рыркавытрын, рыкытгынтавнэн ярагты.
Рынрыма — мык'ытвигъи, к'ынвэр кымынчыку рытчынин.
Ратвынэн, рыльун'эннин аккагты.
Ынк'о эвын нэгитэн — выквылгын.
Кытлыги — энаральэн ынпын'эвк'эйин уйвэл.
Мэмылёк эйвэткэ рытык — ганн'энайпылен ынпын'эвкэй.
Нынымытвак'зн о'равэтльан гэн'эвъэнэ.
Ытлён амк'ынъычо нивиник'ин.
Амк'ынъычо ынан мэмылтэ нэнанмык'энат.
К'ол итгъи о'равэтльан ивинигъи ынкъам льунин кааткочыко омк'ачгын.
Тымнэн.
Рагттыгъэ.
Нэмэ эргатык ивинигъи.
Люур валёмнэн вэнивыргыргын.
Палёмтэлгъэ — люур мэчеймэквъи вэнивыргыргын.
Ынк'о льунинэт н'ырок' умк'эт.
Намн'ылёгъан ыргынан о'равэтльан:
Ванэван мургин пичыгичильын к'ыльугын?
Татлыгнэнат о'равэтльата:
Вынэ ванэван!
Ынн'ъэм ынан ганмылен ынк'эн умк'ы.
Ынк'о о'равэтльан рагтыгъэ.
Эвын ярак пыкиргъи — уйн'э н'эвъэн.
Ынкъам ивнин ынан н'авытлывъёк'ай:
Кита-к'ун, к'ытэйкыгынэт иръын, к'онагтэ, плекыт, къэли ынкъам лилит!
татлыгнэн н'авытлывъёк'ая.
Тэйкынинэт эвиръыт.
Эвыр ынкы о'равэтльан эквэтгъи, к'ырирыск'ивнин н'эвъэн.
Аны о'тчой гэлелин о'равэтльан!
К'ынвэр льунин нымным.
Пыкэрын'н'огъэ — ынкы ынанъяален'к'ач ныппылюк'ин яран'ы нытвак'эн.
Ынкыри к'ытгъи.
Рэгъи.
Мэн'к'о?
Вынэ ыяальэгым!
Вынэ рай, рэмкыльын к'иръытвыгыткы!
ивнинэт ынпыначга эккэт.
Ынкъам эккэт н'ытогъат — к'ытлыги умк'эт.
Ынк'эн умк'эрэмкин нымным.
Ниръытвыгъэн ыргынан рэмкыльын.
Ивнинэт эккэт ынпумк'этэ:
Гытамо эвиръыт к'ылгыркыниткы.
Эккэтэ нэнумкэвынэт эвиръыт магчыко.
Рэгъи о'равэтльан ралкогты.
Ынпыначга ивнинэт н'ээккэт:
Вынэ к'ытэк'эмэн'гыткы!
Ыргынан чит мытк'ымыт нэйылын.
О'равэтльата ивнинэт:
Ванэван мури ынн'ин вальа тэйн'этэ мынк'амэтва.
Ивнинэт ынпыначга н'ээккэт:
Вынэ алван' вальа к'ынк'амэтваквыткы!
Нэйылгъэн к'итык'ит.
Рунин.
Ынк'о ынпыначга пынлёнэн о'равэтльан:
Рэк'ыльигыт-ым?
Вынэ н'эвъэн гатымн'эвлен, — татлыгнэн о'равэтльата.
Ынпыначга-ым ивнин:
Ынк'эн-ым гынин н'эвъэн мурык эрмэчьэ гиткэлин.
Ээй!
Гыт-ым наранмын'ыркынэгыт!
Мачынан ы'нчарэнмыгым!
Иылк'этгъэт.
Эргатык инъэ кыеквъэт — люур рай рэск'иквъи к'ол омк'ак'лявыл ынкъам иквъи:
Э'ми рэмкыльын?
Мытнычгичивэвыркын!
О'равэтльан н'ытогъэ ынкъам к'ытгъи омк'арамкэты.
ьггръэч умк'эну нитк'инэт.
Эймэквъи рэмкыльын.
Ивнин к'олеомк'ачга:
-Гок, а'мын-ым мынпэн'корачвын'!
Ээй, а'тав!
Ынпыначга пынлёнэн:
Ы'мто, э'ми?
Итык-ым, еп игыр тыпэчайвынат,— татлыгнэн о'равэтльата.
Эргатык инъэ нэмэ етгъи энагтатыльын.
Ивнин рэмкыльын ынпыначга:
Игыр-ым наранмыгыт!
Мачынан ы'нчарэнмыгым.
Нэмэ к'ытгъи о'равэтльан.
Эймэквъи омк'агты.
Ивнин омк'айн'а:
А'тав, мынтэйкэв!
Вынэ, а'тав!
татлыгнэн о'равэтльата.
А'мын-ым, пэнрынэн омк'айн'а о'равэтльан!
О'равэтльата-ым пиринин омк'айн'ын лявтэпы, левтыкин нэлгын тъаетчанэн ынкъам тымнэн.
Ынк'оры нэмэ авынральэты к'ытгъи.
Ы'мто, нэнрэк'эквыт?
Вынэ ванэван,— ивнин о'равэтльата.
Нэмэ лыгэн эргатык инъэ нагтыгъан.
Ынпыначга ивнин:
Вэчьым, игыр наранмыгыт.
Ырык-ым варкын нымэйын'к'ин к'ылегрыркэн левыт — ыргынан к'эплю нылгык'ин.
А'м вынэ, эплеэн, — ивнин о'равэтльата ынкъам нэмэ к'ытгъи.
Эймэквъи ынкъам люур льунин рыркэн левыт, ымы гаван'к'ытлен.
Ынкъам никвъэн умк'этэ:
Китъам, н'оонко к'ытвэтчагэ!
Ээй, вынэ мытвэтчагъак!
татлыгнэнат о'равэтльата, ынкъам вэтчагъэ н'оонко.
Ынк'о никвъэн:
Янор моргынан к'эпле мытралпынрыгыт!
А'тав, янор торгынан!
Аны нэнинтыгъэн к'эпыл лыгэн катам ыныкагты!
Эчги пыкиргъи — о'равэтльан пин'кугъи н'оонрэлы.
Ынк'оры пиринин о'равэтльата к'эпыл ынкъам ивнинэт:
Вай-ым торыкы тыйылыркынитык!
Ээй, вынэ к'ыйылытку!
мачвэйпы выентынин рыркаван'к'ытийн'а ынкъам тымнэн.
Нэмэ рагтыгъэ авынральэты.
Нэмэ пынлёнэн ынпыначга:
Ы'мто, мин'кыри нэнтыгыт?
Вынэ нэмэ тынмыгъан, — ивнин о'равэтльата.
Кита к'ун, ынръам тургин армачьин'ын мыйъогъан!
Ивнин ынпыначга о'равэтльан:
Ынн'атал-ым игыр наранмыгыт, мин'кыри к'ун мургин армачьийн'ын.
К'ъочатко, э'тки нылгинэрмэк'ин чама нылгэнанн'энк'эн.
Вынэ мачынан!
Вэнлыги тырайъон'ын, мин'кыри к'ун иа'м ынан н'эвъэн иткэнин?
К'ытгъи о'равэтльан майн'ыомк'айн'эты, энмэн К'ъочаткойн'ына.
Майн'ырак к'ача ынан н'эвъэн льунин.
Н'эвъэнэ ивнин:
Ынръам ран'н'ытай?
Наранмыгыт!
Э'тки нармак'энайн'ын.
К'лявыл иквъи:
Вынэ мачынан, к'ырым майылгавык!
Люур льунин н'ытольын К'ъочаткойн'ын.
Н'ытогъэ майн'ырачыкойпы ынкъам ивнин о'равэтльан:
Гок, н'авъанн'ытагъэ?
К'ырым тымн'ынн'эн мыйылгыт!
Вай-ым тынмыркынэгыт!
К'ъочаткойн'ына чит егэ кыплыркынэн, ытръэч о'равэтльан пин'кугъи н'ачгын'к'ачагты.
Ынк'о о'равэтльата ы'ръыпэнрынэн.
К'ъочаткойн'ын яалгытката к'утгъи.
Кэтэм ынкэк'эйык о'равэтльан эймэвыск'ычетгъи ынкъам тынпынэн линлин'ыгйит.
К'ъочаткойн'ын камаграръогъэ ынкъам въигъи.
О'равэтльата н'эвъэн пиринин ынкъам к'ытгъи авынральэты.
Нэмэ пынлёнэн ынпыначга о'равэтльан:
Ы'мто?
Вынэ тынмын тургин армачьийн'ын, — ивнин о'равэтльата.
Ынк'оры ынпыначгын чимгъугъи ынкъам иквъи:
Колё нэрмэйгыт, о'равэтльайгыт!
Вынэ к'ол гымнин н'ээкык к'ыматагын ынкъам к'ырагтыгэ!
Ынк'о эквэтгьэт ярагты н'ыроргарэ.
О'тчой гэлелинэт.
К'ынвэр пыкиргъэт ярак.
Ынк'о нымытван'н'огъат нымэльэв ымы ан'ъока.
Ытръэч.
Энмэн валвыйн’ын ныралечетк'эн.
Ытръэчтэгын ралечетын мимлыльын.
Лыгэн мэмлыйн'ык пыкэрын'ок, валвыйн'ын ныпин'кук'ин ынкъам рымагтэты нирк'ин.
Люур э'гычгын етгъи.
Иквъи:
Ельой!
Кита мыралегъак!
Валвыйн'ын иквъи:
Вынэ к'ырым!
Э'тки рэпылк'этгъэ!
Аны к'ырым мыпылк'этык!
Аны, ельой, вэлер к'унэче мыралегъак, ваа?
А'м, к'ыралегэ!
Аны к'ун рэпылк'этгъэ!
Э'гычгын ралегъэ.
Эчги эймэквъи мимлык, вынэ чит пин'куркын, ынрак'-ым гэпылк'этлин!
Ынк'оры валвыйн'ын ралегъэ.
Ралельын нинивк'ин э'гычга:
Ельой!
К'энагтогэ!
Валвыйн'а нинивк'ин:
Н'эвэк'-ым н'ан тиквыт, аны рэпылк'этгъэ!
Ынан мыйылгыт н'элвыл н'эранчывэн' вальын!
Вынэ к'ырым мыгтогыт!
Ынан пипик'ылгын'элвыл мыйылгыт!
Вынэ к'ырым!
Аны к'энагтогэ!
Вынэ к'ырым, к'ырым, к'ырым!
Ельой, к'энагтогэ, ынан гытин'н'эв мыйылгыт!
К'а!
К'а!
Гынмыеп-ым нъивын!
Йытонэн валвыйн'а э'гычгын.
Ынк'оры ягыркаванэн ымы имтитэ рыльэтэннин.
Валвыйн'а пынлёнэн:
Мин'кы варкын нак'ам?
Эгычга татлыгнэн:
К'ынвэт валвыйн'а рывиривнин э'гычгын.
Валвыйн'ын н'оонрэ рин'эгьи, нак'ам ымы ынкы уйн'э кэлин'эв.
Валвыйн'а нэмык'эй рэтэмъюн'н'ынин э'гычгын— вакъогъэ эвыр ы'ръывъигъи.
Э'гычга йъонэн валвыйн'ын ынкъам рунин ынн'ин ымыльэты, ымы люгнэлютэ рыннин.
Ынк'о валвыйн'а кан'ъэк'гыпы рон'н'онэн.
Ынкъам ынн'ин рытэ тымнэн э'гычгын.
Валвыйн'ын-ым н'ытогъэ ынкъам рин'згъи.
Энмэн, рэк'окалгык'ай умкычыку нытвак’эн.
Люур вай к'эйн'ын пинтык'этгъи омкычыкойпы.
Ынкы льувылгыгъэт.
Рик'укэтэ ивнин кэйн'ын:
А'м ети, ельой!
Ии.
нинэлгык'ин, алымы тымн'эк'ырымэнат ельот.
Ынк'о кэйн'э ивнин рэк'окалгын:
А'мын гынан гамгаваратык, гэмгэгынникык ынкъам гэмгэегтэлыльыкы ипэ ръэегтэтльэн — гынник, эвытлым тымкылевыт ынанайылго нинэлгигыт?
(Тымкылевыт— ынк'эн о'равэтльан).
Рик'укэтэ татлыгнэн:
Кытавэтывак' ныпыткынтэтк'ин!
Ынк'эн ытлён ынанайылго нинэлгигым, мин'кыри к'ун тымкылевтин к'ымчочьывытрыйн'ын лыгэчан'ыттыгыргын, лыгэн кытавэтывак' ныпыткынтэтк'ин, нак'ам вэлер гивэ пэглятын'н'ок: вай-ым тыпыткынтэркын!
Каако, какомэй, лен'ытэк' ынк'эн?
Ии, к'элюк'ъым лымн'э уйн'э ынн'ин вальын гэмгэнутэк, ытръэч амынан тымкылевыт ынн'ин вальын.
Ы-и-и!
Элымн'э тымкылевыт чан'ыттыгыргын!
Ынк'о рик'укэтэ ивнин кэйн'ын:
Гынан-ым мэн'ин?
Гымнан вынэ н'ан, титэ омкычыкоеквэ нылейгым тылвамгымнан ынкъам лыгивуск'ымчыку, нак'ам лыгэвылтомкычыкоеквэ, ынкы люур кытынгынтава омкычыкойпы нырин'эск'ычетк'ин рэвымрэвк'эй, вынэ ынк'эн гымык лыгэчан'ыттыгыргын, рыпэт тан'ымыльэты линлин'нэчгэттатк'эн.
элымн'э рэвымрэвк'эй!
Вынэ ынк'энына а'к'айылгавкы!
Ако, како, к'эйвэ нымэлигыт, к'эйвэ этлы этутъытвикэ?
нытэнн'ыткук'ин рэк'окалгын.
Нак'ам эмрынгиитэ палёмтэлвылга нитк'инэт: эвыр ыннэн нывэтгавк'эн, к'ол-ым ныпалёмтэлк'эн.
рэрэнн'ынин, — ынн'ин рэк'окалгын иквъи.
Ынк'о эквэтгъэт амъянра: к'ол тымкылявтынтай, к'ол-ым равымравн'ытай.
Рик'укэтэ чамэттанэн рэвымрэвк'эй, умкычыку вальын, ынкъам пиринин гыткайпы.
Ынк'о гынмылкэнаванвэты к'ытгъи.
Ынкы нъатчак'эн кайн'эты, рэвымрэвк'эй нинэнрык'ин.
Ы'мто, э'ми тымкылевыт, гынин айылгыко лынъё?
Эми?
А'мын к'эглынангэр эты нэрмэк'ин?
И-ии-кыккаа!
Вынэ тытъылыркын!
Люур вай рыкалыровнэн эюлыльын рэвымрэвк'эй.
кайн'ин'ын эмчен'ыттэ ваёргатэты гатвэтляпэн'колен н'оонрэ.
Р-рээ!
Рр-ээ!
Оок-рээр!
Ынк'о гынтэквъи  ваёргатэты.
Рэк'окалгын-ым тан'этъо нытэнн'ыткук'ин тан'амалван':
кайн'ин'ын эмчен'ыттэ ваёргатэты гатвэтляпэн'колен н'оонрэ.
Р-рээ!
Рр-ээ!
Оок-рээр!
Ынк'о гынтэквъи  ваёргатэты.
Рэк'окалгын-ым тан'этъо нытэнн'ыткук'ин тан'амалван':
А-аа-аа!
Ы-и-и-и!
Ка-ка-как!
Вынэ инэнтэнн'ылпъэтыркын!
Ээй, вынэ мынмын вай гынин айылго лынъё!
Ынк'о тымнэн, э'ннынкавравнэн.
Нэмэ пынлёнэн рик'укэтэ кэйн'ын:
К'эйвэ ытлён нымэлигыт?
К'ыгитэ вай гынин айылго лынъё!
Нэнанкалыровк'эн кайн'эты рэвымрэвк'эй — ытлён-ым нэмэ ныгынтэвк'ин.
Какомэй, к'эйвэ ытлён нымэлигыт?
Итык вынэ нымэлигым, ытръэч ытлён тайылгавыркын.
Ынк'о ринтынин н'оонрэ рэвымрэвк'эй.
Кэйн'ын нылгик'ынн'ыльэтк'ин.
Ынк'о пынлёнэн кэйн'э:
Уйн'э эты гыт эмэчен'эн'к'эйкэ?
Вынэ э'тки, тытъылыркын!
Вынэ итык эвын-ым к'эйвэ киткит.
А'мын, ивкэ к'инэнмэлевэтыркын!
Вынэ а'тав-ым мытантэнмын'гыр.
Ытръэч к'ун гымнин варкын вувнытгыляв.
Вынэ, вэлер!
Вытку-ым раквыгэчельатгъа, ынкъам ынк'о рэнытгылевйивын'ынэт выквыт.
Эченур вэтык'ун тан'амэвлетэлы вальын выквылгын рэнумэкэвн'ын.
Ээй!
Ынк'о выквыгэчен'н'ой кайн'ин'ын.
Тэн'эвынтъылтэгнык ныквыгэчельатк'эн кэйн'ын.
Пылыткугъи выквыгэчельатык, ынрак' выквынытгылявыльатын'ой.
Ынк'о ивнин кэйн'э рэк'окалгын:
-— Рэк'окал, таам, вай выквыт гылетгъэт!
Ээй!
Рэк'окалгын иквъи:
Таам, вынэ к'ывытрынтэт, э'митри гынинэт атынвыт?
кэйн'э.
выквыт атынвычыко.
Аны нылгэтъылкамаграръок'эн кайн'ин'ын:
выквыт атынвычыко.
Аны нылгэтъылкамаграръок'эн кайн'ин'ын:
Ии-кы-ккаа!
Вынэ, инэнтъылевыркын!
нивк'ин.
Ии-ии-кыккаа, вынэ тытъылыркын!
Кэйвэ, к'эйвэ малявын'н'ой!
Ынн'ъэм тан'этъо нинэлгинъэк'эрэвк'ин, энмэч нылгэвъэн'н'ок'эн.
Кэйн'ын ытръэч нык'улильэтк'ин.
Ии-ии-кы-ккаа!
К-к-к-кка!
К'эйвэ, к'эйвэ малявын'н'ой!
А'а?
А'тав, нивигым — малявын'н'ой!
Ээй, — энмэч нывъик'ин.
К'эйвэ, к'эйвэ малявын'н'ой!
Читээн этъым тынмын'н'он.
А'а, рэк'ын нивигыт?
А'тав, нивигым, малявын'н'ой.
Ээй.
Ынк'о въигъи энмэч.
Аны гакоргавлен рэк'окалгын!
Лыгэн нылгипин'кучитръук'ин.
Ынк'о рывэнн'ынин кэйн'ын ынкъам увигъи вычгыквыткынык.
к'ытгъи.
Нэмэ ынкы вытрынтэтгъи ынкъам йылк'этгъи.
Нак'ам элек нылгъэк'эгнитк'ин.
Кэйн'ынэлгын нынрыратытвак'эн ынкъам эвыр тэкичгыт ынкы нырылтэлк'энат.
Аны а'к'агнэгты ныйылк'этк'ин рэк'окалгык'ай.
Ынк'о пыкиргъи вай люур э'гычгын ыныкагты.
тан'ымнанмайн'ыгыннэк?
Нэмык'эй-ым гаваннэгым!
Энмэч ымы гыт тыранмыгыт.
Ээй, вынэ к'эйвэ к'ун тылгайылгавыркын, ытръэч к'ун вэнъым тылгигытъэвык.
Вынэ итык нымэльэв рак'амэтва, ытръэч итык ынн'э тыргыянва увикэ.
Ээй, вынэ ии!
ынан ганмылен кэйн'ын.
Ынк'о паагъэ увик, тэн'эмрильэйиквитэ увильэтгъи.
Аны гытъатыльийн'ын э'гыйн'ын гагтык'амэтвален тэн'эмрильэйиквитэ.
Гэлгитэнрымн'уйвылинэт рилек'ъыттымыт кэйн'ин.
Ынк'о-ым гайылк'атычгатлен э'гыйн'ын.
Ынръа тан'гэмо гэлгылин йылк'атгыргын к'эмиплыткук.
Рик'укэтэ винвыгитэнин йылк'этыльын: эвын нылгэк'ынн'ырвэлятк'эн э'гычгын.
Ынк'о йъонэн.
Гичийвынинэт рилек'ъыттымгинив рик'укэтэ.
Ынръа н'ан э'гыналгын'ойн'ык ройпытковъевынэнат.
Ынк'о эквэтгъи н'оонрэ ечьаннопыткынэты.
Ынкы гатвэтчален ечьаннопыткынык ынкъам гзк'улильэтлин:
Мээй!
Мээй!
Рай-рай, тымкылевыт!
Аны гэлк'утыск'ычетлин и'ны, ынк'о-ым гэгынтэвлин тан'ытръачтагнэты.
Аны гэгынтэвлин лыгэн нотагты.
К'оныръым нэнангагчаватк'эн рилек'ъыттъымйиквитэ налгын'ойн'ык рэлгэк'авытвальа.
Рэк'окалгын-ым лыгэк'ылпэ гатаранлен.
Ынкы-ым нытвак'эн рэк'окалгын.
Энмэч гъыръытъылын'олен.
Кукэн'ы льунин пэтыралк'ан'ынвык.
Ынк'о-ым гэтлян'гыпы виттэргъи, ынкъам мутлымул тэйкынин гэтлян'гыпы.
Ынкы-ым арычгытван'н'огъэ ярачыко.
Вынэ э'гычгын гэлгипэн'ъивэтлин, к'ынвэр, рытаалгылявнэн чиниткин налгын'ойн'ын: эвын гэнилгитйивылинэт ы'ттъымыт налгын'ойн'ык.
А'мын-ым галганн'энайпылен э'гычгын.
Нивк'ин рыпэт:
Ии-к, а'мын этъым тынмыркын рэк'окалгык'ай ы'ръунтэтыльын!
Ынк'о вэнвэпыгъэ панэнвэнвыеквэ.
Гынмылкинэк йылк'ынвык пыкиргъи, вэнвэпыгъэ рэк'окагты.
Ынръа н'ан льунин яран'ы.
Аны н'ан эк'ылпэ рылгъэ ярачыкогты.
Ынк'о рывэтгаватын'н'онэн.
Мэй, ытлён иа'м инэтэмъюн'гъи!
Вынэ вай э'тки нылгитъылигым, — мэрынрэк'эй нывэтгавк'эн рэк'окалгык'ай.
Нак'ам-ым микынэ инэтэмъюн'гъи?
К'оо!
Тэленъеп?
мэй, ванэван гынан?
Вынэ гым лыгитэленъеп гатъылын'ойгым.
Рыпэт-ым вай к'ыгитэ мутлыгрэл кукэчыку.
Оккой мэй, вынэ к'эглынангэт ынк'эн нытъылигыт!
Эченчи - к'ун, ивкэ, н'анк'эн гынонан'к'агты к'ынльэтэтгын кукэн'ы, ынан-ым н'ан ы'твык'эй гымнин к'ыяагын.
Ынкъам н'энку гынонан'к'ак к'ыттъыгын мутлымул н'отк'эн.
Ээй, вынэ трэнльэтэнн'ын гынонан'к'агты, ытръэч мин'кыри тыръытвыльэтгъэ, нак'ам эйгулеткыльигым ы'твыльэтык.
Лыгэн-ым рэн'элк'ивы ы'твыткынык, ынкъам ратэвыльатгъа.
Ээй, вынэ!
Ынк'о н'элк'иквъи ы'твык'айыткынык ынкъам эквэтгъи гынонэты.
Аны нытэвыльатк'эн гынонэты.
Н'энку-ым вытрэнмич и'ны, ынрак' галгайычгэръочгатлен ан'к'ы.
Аны э'гычгын ынръа нылгайылгавк'эн, энмэч-ым нылгэк'ъолярчок'эн.
Рик'укэтэ нинэвинвыгитэк'ин.
Ынк'о люур вай н'энку гынунык ы'твык'эй атчатгъэ.
И'ны-ым гэргэвэтлин, энмэч гэвъилин.
Рэк'окалгын нылгэкачьаравк'эн:
Аны гымнан тамъён'ыткотвата вальэгым, лён'ынма нэнтыгым.
Мэйн'ын'ирэк' мэйн'ыгынникыт тамъён'ывъята тынтынэт!
Ынк'о рымагтэты нымытван'н'ой ы'ръырэк'окалгын.
Ытръэч.
С.
Ынкы к'ол ганымытвален ынпыначгык'ай гэн'эвъэнэ эвыр ыргин н'ээккэк'эй.
Ыннэн нымнымк'эй гатвален.
Ынкы к'ол ганымытвален ынпыначгык'ай гэн'эвъэнэ эвыр ыргин н'ээккэк'эй.
К'ол-ым итгъи н'ээккэк'эй нотагты к'ытгьи, омкычыкогты оонъынтагъэ.
Умкычыку гатвален вээмк'эй.
Н'энку нуунъыгыркик'ин чама нувичвэтк'ин.
Люур рай канрак'олейн'ын.
Мэ-эй!
К'ыетги мыпонтогыт!
Аны н'ээккэк'эй гэлгичен'ыттэтлин, лыгэн эвыр яран'к'ачагты гэгынтэвлин.
Гэркылельэтлин канрак'олейн'а, к'ытлыги ынк'эн гатвален кальайн'ын.
А'мын-ым лыгэн эвыр ынкэк'эй йъонэн кальайн'а.
Пиринин ытлён ынкъам ивнин:
Таам, морыкы мынылк'ыт!
Н'ээккэк'эй нылгъаратыльатк'эн.
Вэнлыги-ым почьайпы пиринин — ынн'ин рырвинрынин.
Ынн'ин рыпкирэннин ыныграк.
н'ээккэк'эй.
К'олетъылё кальайн'ын ан'к'ачормыеквэ нымнаквыгэлек'эн, ынкъам ынкы паколчын'ын нинэнрык'ин, эвыр нинэмнэк'ин паколчын'ын.
Ытлён нытипъэйн'эк'ин:
н'ээккэк'эй.
К'олетъылё кальайн'ын ан'к'ачормыеквэ нымнаквыгэлек'эн, ынкъам ынкы паколчын'ын нинэнрык'ин, эвыр нинэмнэк'ин паколчын'ын.
Ытлён нытипъэйн'эк'ин:
Титэ, титэ тырапонто?
Титэ, титэ тырачачакавылпылё!
Ынк'о нэмэ ныпэкулымнэк'ин.
Эчги эквэтгъи кальайн'ын паколымнанвэты — н'ээккэк'эй гынтэквъи кальарайпы.
Н'ээккэк'эй пыкиргъи к'улинымнымык ынкъам иквъи:
Ынн'э вэтык'ун энатвыка кальагты, ынан гым нинэнмэйвк'ин, эмрэнун'э мэйн'этык.
Ынк'о эквэтгъи рымагтэты ынкъам пыкиргъи к'онральык.
Эвын ынкы ныгатгаткок'эн ынпыначгык'ай, нак'ам мулк'ыгин'кы ныгатгаткок'эн.
Люур-ым пыкиргъи ярайн'ык, вынэ нылгинымэйын'к'ин яран'ы.
Н'ээккэк'эй иквъи ынпыначгык'аеты:
А'мын, ивкэ к'энанатчын'атгытык!
Ынрак'-ым иа'м?
К'ун вай инэркылельэтыркын кальайн'а.
Рай-ым рай, рэлкучыку варкын н'эвыск'эт, ынан ы'нынатчын'атгыт.
Н'ээккэк'эй рэск'иквъи ярачыкогты.
Эвын ынкы нытвак'эн нылгинымэйын'к'ин н'эвыск'эт, нак'ам ныкыттэлетк'ин, вынэ лыгивлыкырвитльэн.
Ынк'о иквъи н'ээккэк'эй:
К'энанатчын'атгэ!
Ээй!
Иа'м-ым?
К'ун вай, кэльэтэ инэркылельэтыркын.
Вынэ к'ыетги ынкъам кырвэрчыкогты к'ытлыгэ.
Ээй!
Ынн'атал-ым вэлынкык'унэйгыт!
Н'ээккэк'эй кырвэрчыкогты рылгъэ, ынкы тан'ванэван нывытрэтын.
Вачак'-ым панэна ныкыттэлетк'ин, мин'кыри к'ун эммэйн'э кырвирти.
Ынк'о люур рай пыкэрычгатгъэ кальачгын.
Аны эвын колейн'ын:
Э'ми гымнин н'ээккэк'эй?
Ванэван к'ыльугыткы?
К'зйвэ итык мытльун.
-Э'митлён-ым?
Вынэ н'анк'эн тэркэты гэрин'элин.
А'мын ивкэ, к'инэнльэтэтыркын!
А'мын-ым, вэчьым рэлку варкын?
Вынэ итык рэлку уйн'э.
Эвыр-ым мэтивэтык к'ылк'ыриргын ралкойпы.
Кальайн'ын раск'эвычгатгъэ ралкогты.
Эвын ынкы ныкыттэлетк'ин н'эвыск'эт.
Э'ми гымнин н'ээкык?
К'оо!
Гымнан вынэ люнльутэ тынтын.
Этъопэл рай н'аргын вальа ынпыначгык'ая лыги, итык гымнан гэмо тылгыркын.
Кальайн'ын ынк'о вэнлыги танлымынк'о нэнарэрыльатк'эн, тан'ымыльо ёрочыкокэн нинэнритльэрувк'ин, чама чоттагнэпы нэнарэрк'эн.
Тан'ымыльо вэгыткуйвынин ынк'о н'ытогъэ.
Ивнин ынпыначгык'ай:
Таам, мынэквэт тэркэты!
Ээй!
Эченут вэты к'ъомрэнанратыркын.
Вай н'утри эръолгэты к'инэнрэтыркын!
Инэнрэтгъи эръолгык ынкъам-ым аны нылгъомрэнанратк'эн.
Кытгынтакватгъэ ынпыначгык'ай, аны нылгъомрэнанратк'эн кальайн'ын.
К'ынвэр-ым, тылягырголята итгъэт.
Н'анк'эн гырголята нырин'этылек'инэт, лыгэн-ым кыттэркыгъет.
А'мын-ым, ынпыначгык'ая нэнамн'ылёйвык'эн ымтылян'эт кальайн'ын:
Мин'кэмил рай нъэлгъи нутэнут?
Вынэ вай, еп лыгэмайн'ан'к'амэл мэйн'эльын!
тэркэпы.
Вынэ а'тав мынлеркын тэркэты.
Ы'мто мин'кэмил майн'ан'н'огъэ нутэнут?
Вынэ итыкэвын-ым мачмык'ан'к'амэл!
Ээй!
Мин'кэмил рай?
Вынэ, н'оты майн'ыгытгымэл.
Лыгэн тан'амовратвантатык нэнамн'ылёк'эн:
Ы'мто, мин'кэмил майн'ан'н'огъэ нутэнут?
Вынэ н'отъым мъагытгымэл.
Ээй, читэвын мытыпкэрын'о.
Рай, ы'мто, мин'кэмил вытратын'н'огъэ нутэнут?
Вынэ ытръэч эчыпратк'аймэл.
Ы'мто, рай мин'кэмил?
Вынэ ытръэч рай алпынн'ымэл майн'ан'н'огъэ.
Ээ, читэвын.
Ы'мто, рай мин'кэмил?
Ээ, читэвын мытыпкэрын'о.
Ы'мто, рай мин'кэмил вытратын'н'огъэ нутэнут?
Вынэ ытръэч виилетыркын.
Вынэ мытылгэпкэрын'о.
Ы'мто, рай, мин'кэмил вытратын'н'огъэ нутэнут?
Вынэ тэн'эвытрыкэ нъэлгъи.
Како, како!
галгъырыкоргавлен ынпыначгык'ай, ынк'о ивнин.
кальайн'ын.
Ивнин нэмэ:
Вынэ а'мын, ымы о'равэтльамкийн'ын вытрэтыркын!
Ынк'о а'тав пытляк' рэчтанкавн'атын'н'огъэ.
Люур кытавэтывак' кытк'алетлы пъултыткульэтгъи чама о'рагырголягты ныпъултычирк'ин.
Аны кальайн'ын нык'улильырук'ин:
Вынэ аны, инэнэрэтыркын!
К'ун тиквыт, к'ъомрэнанратыркын!
Аны нинэлгинйъэчычевк'ин кальайн'ын.
Ынк'о люур инэтрилетгъи.
Аны гэк'улильэтлин:
К'инэпириги-и!
К'инэпириги-и-и!
К'ун к'эйвэ трэпирин'ыркынигыт!
нэналгэйъон'н'ок'эн, э'квырга ванэван ныпиринин.
Аны томгайн'ын гэмэйн'ылыленвэнтэтлин ынкъам тан'к'онпы нык'улильэтк'ин:
К'инэпириги-и-и-и!
К'ун тылвавыркынэго-о-от!
К'ынвэр, рай, лыгэпкэрын'н'огъат нутэск'ык.
Ынръам н'ан ытръэч йылгыгыргык киткит эвыча гыткат нывытрэтк'инэт.
Нотаск'ычыкогты гэтэн'инэплин кальайн'ын.
Нак'ам ынпыначгык'ай люнрэк'э гитлин.
Рагтыгъэ ынпыначгык'ай.
Ярак пыкирык, н'ээккэк'эй ивнин:
А'мын-ым, игыр уйн'э зкэльэкэ мытынъэлмык.
К'эйвэ лым мэчынкы, эвыр рарагтыын'кы, рарагтыгъа, ынан вай эвыр тырэвинрэтгыт.
Рарагтын'ыркын?
Вынэ к'ун, ии!
Ынн'атал тылгэрарагтын'ыркын!
Чама ытлыгыт ивыркыт, этъым въигъи мургин н'ээкык, к'ытлыги, вай ванэван.
Гыт-ым ынн'атал вэлынкык'унэйгыт, мин'кыри к'ун эмрэнун'э нинэнмэйн'эвк'ин гым кэльэтэ.
Ынк'о ивнин ынпыначгык'ая:
Мин'кы-ым кытъаткэ варкыт гынин яральыт?
Вынэ тэнлыги тылгыркынэт, энмэч мэчынкы ынн'ин мытрарагтыгъа, ынан гыйивыльу тыритгъэ.
Ынк'о эквэтгьэт.
Аны о'тчой гэлелинэт!
Ынк'о, к'ынвэр, пыкиргъэт ярак.
Колё галгэкоргавленат яральыт!
А'мын-ым, ынк'о пын'ылтэгъэ н'ээккэк'эй.
Тан'ымыльо тывыльаннэн, ымы кальайн'ын тывнэн.
Энмэн ытлен нылгинытэрмэчьын'к'ин ытлыгын.
К'ол рыннин ытлыгэ н'ээкык ивнин:
Ы'твэты к'ын'элгынта!
Эквэтгъи.
Пыкиргъи ы'твык, н'илгыт-ым галгэк'этыкватленат — рырыткук нэналвавк'энат.
К'ынвэр ытлыгэ йъонэн.
Выквэпойга кыпчевынэн — к'утык лывавын'н'огъэ.
Ытльата йъонэн, э'мэтэ рырагтаннэн.
Ынк'ор-ым мэлеквъи.
Ынръам тэвэнан'антайгот рыннин.
Тэвэнан'антагъэ энмыткынэты, ынръам гак'этыкватленат нутэск'ык ыпэ.
Нэмэ нэналвавк'энат.
Нэмэ ытлыгэ йъонэн.
Ивнин ытлён:
Иа'м нырулигыт?
Люур н'илгын йытонэн, ынк'оры илгэннин гыткайпы.
Люур энмык'алетлы ритлиннин ынкъам лыгэн ынкы ынн'ин пэлянэн.
Эвыр н'ан нэлеръук'ин, ынкъам эвыр н'илгын нъэк'эрэтылек'ин.
К'ол итгъи ытлыгын к'ытгъи — эвын н'ээкык гэлпъилин, эвын уйн'э.
Элеръугъи.
Ы'твыткугъэт.
Ынин эккэт тэвыльо лыгнинэт.
Люур рай рыркайн'ын.
Лыгэн ынкэгйит к'ытгъэт.
Эвын нэнининиквъэн — н'аврыркайн'ын.
Напэнрыгъан.
Эккэт ивнинэт:
К'ыръэрильэтгытык!
К'ол янор, ынръам лен'камаграгъэ, иквъи:
Вынэ э'тки!
Ынръам к'ол к'ытгъи, нэмэ иквъи:
Вынэ э'тки тылен'камаграгъак!
К'ынвэр ытлыгын ръарэгты к'ытгъи.
Эчги туккэн рыйпын'аркынэн, люур рыркы лымгытвигъи — эвын ынин н'ээкык.
Ытлыгын ван'к'ыта черунин, мэмлеты рыкувлыткувнин.
Эккэт ивнинэт чакэтта:
Ынк'эн н'ан мытльугъэн.
Иквъэт эккэт:
Ии!
Рагтыгъат эккэт.
Пыкиргъэт.
Нивын ытльа.
Тэргатгъэ ытля.
Ытръэч лымн'ыл.
эйминнин.
Увэрачыко ёнэн к'опалгын.
К'ынвэр льэленръугъи.
Ейвэлин тэкичгыт тэлпыгъэт, ытръэч амынан кымгыт нъэлгъи.
Ейвэлк'эе ивнин н'эвмиргык'эй.
Опопы чен'эр кымгыт мынинэгтын!
К'элюк'ъым ии, мынинэгтын, мынрэк'уркын-ым!
Ынк'о ейвэлк'эе н'эвмиргык'эйин кэттэ йымнэнат ынкъам н'ытогъэ.
Йъонэн увэран ынкъам рывэнтэннин.
Рэск'иквъи ывэрачыкогты, ынк'о гатгапын'н'онэн к'опалгын— эвын ытръэч нык'ачгыппэгляк'эн к'опалгын.
Люур пипик'ылгымкын н'ыторъогъэ н'аргыногты.
Иа'м ынкы нытваторэ?
Тынмыткоркынэтык!
Люур воск'ыгэн'гыпы к'олентогъэ ръэнут:
мылвавынат!
Ынк'о н'ытогъэ нылгинымэйын'к'ин  э'гпэпэк'ылгычгын.
Ивнин э'гпэпэк'ылгычга:
Ейвэл инэгтэтгъи танъянвэпы ынкъам рагтыгъэ.
Ярак пыкиргъи ынкъам ивнин н'эвмиргык'эй:
Мынк'амэтва, э'тки тыгытъэркын!
Н'эвмиргык'эе рытэнмавнэнат роолк'ылтэ.
Люур иквъи н'эвмиргык'эй:
Иа'м ынръам гэръэлинэт тэкичгыт?
Таам, нэмэ рэк'ыркын?
Нэгитэгьэн кукэчыкун — к'ытлыги, тэкичгын мэйн'этгъи чама мыкэтгъи.
Качьараквъат.
К'эмиплыткугъэт.
Йылк'этгъэт.
Эргатык кыеквъэт.
Иквъи ейвэл н'авмэргэты:
Кита, к'ыёпатгэ н'аргыногты!
Н'аргын вальыт рэк'ыркыт?
юур н'эвмиргык'эй к'улильыръугъи:
Вынэрай, нумк'эвэлеркылеръук'инэт!
Вынэ эк'ылпэ к'ырэги — мыйпынат эвиръыт!
Рэгъи ынпын'эвк'эй, ынкъам йымнэнат эвиръыт ейвэле.
Н'ытогъэ.
Люур льунинэт: рэмкын амманан' нываляркылячак'эн омк'агты.
Ейвэле пиринин рыпэн'ы ынкъам пэнрыткогъэ омк'агты.
Льунин ынан: янотыльын умк'этэ гамачпэчайвылен.
Ейвэле пэнрынэн умк'ы.
Янотыльын галянэн ейвэле, умк'ы ымы рэймэвнин, к'ымэк нэнайъок'эн.
К'ынвэр йъонэн ынкъам яалгыткайпы пириск'ыченнин.
Эчги умк'этэ юуркынин, ейвэле кытрэлык кыплынэн — тымнэн.
Эмтэйпынэн лыгэн ымыльэты ынкъам кытгынтырагтыгъэ.
Аны чит навочвыпэнрын амрэнэвнан'а!
Ейвэлк'эй вынэ гэгынтэвлин ярагты, умк'имтильын.
Ынн'ин рыпкирэннин умк'ы ярак.
Ивнин ынпын'эвк'эй:
Эк'ылпэ к'ынвэнн'ыгын умк'ы!
тръэч ынйивыт э'йн'эвнинэт омк'атъолёнво.
Иквъи ынпын'эвк'эй:
Вынэ вэлер армачьэты к'ынльэтэтгынэт левыт, линлин', йигйит, лыгэн ымыльо к'эчейыръыт.
Вынэ лыгэн чик'к'ырым мынльэтэтынэт, энмэч мургинэт роолк'ылтэ!
Люур рай етгъи энагтатыльын ынкъам иквъи:
Э'ми мургин умк'ульын?
Кита армачьэты к'ылк'ытги!
Ынкы ынан нэрэнрэк'эквыт эрмэчьэ, вэлер гыт омк'аэнэвнаткольэгыт.
Таам, мынэквэнмык!
Ынк'о кэргыпгъэ ейвэл ынкъам к'ытгъи армачьэты.
Армачьыйн'а майн'ырак к'ача а'тчанэн, лылепыльымкык рээн.
Эймэквъи ейвэлк'эй.
Армачьыйн'ын иквъи:
Эви ынк'эн омк'энэвнаткольын морыкы!
Вынэ мыркыпчевын тымтагнэты!
Ынк'о иръытвигъи армачьыйн'ын.
Ынкы нытанн'ыткочак'энат лылепыльыт.
Ытръэч ынин ынйивыт гэпыннэвлинэт.
Люур армачьыйн'ын иквъи:
К'энапэнрытык, вынэ эк'ылпэ!
Аны лылепыльымкын иквъэт:
Вынэ, ейвэл, к'ыпэнрыгын!
Аны чамъам!
К'ырым минъэтэтык!
К'ыгитэ ынк'эн тыргычгын!
Вынэ к'эйвэ!
Иа'м-ым умк'ы иткэгъэн?
Вэнлыги к'ыпэнрыгын!
К'ынвэр ейвэлк'эй лыганн'энайпыгьэ ынкъам пэнрынэн армачьыйн'ын.
Этъым, тынмыркынэгыт — иа'м-ым энапэнрэ тэн'эк'ылк'ылкэ, ынн'ин вальык'аегыт!
Ейвэлк'эе пэнрынэн ынкъам пиринин армачьыйн'ын мынгэпы.
Аны о'тчой гэтэйкэвлинэт!
К'ынвэр ейвэлк'эе армачьыйн'ын мынгымчаткойвынэн ринтык.
И-ии, вынэ энанмыркын!
К'инэтрилги!
Мэчынкы!
к'улильыръугъи армачьыйн'ын эмтъыле.
Како, мытив нэрмэйгыт, к'ытлыги ванэван!
Ээ, виин мэчынкы, ратанн'авн'эн!
Ынк'о паагъат тэйкэвкы.
Иквъи ейвэл лыляпыльэты:
А'мын, мытив нэрмэк'ин, к'ытлыги нырулк'ин, нак'ам нытэрмэчьын'к'ин!
Ынн'ин вальыторэ — нытэрмэчьынтури!
Ынкъам рагтыгъэ ейвэлк'эй.
Ынк'оры мэчынкы гэтэкичгэ гатваленат ытри н'эвмиргыкэй, мин'кыри к'ун умк'эт нэнанмык'энат ейвэле чама нивиник'ин.
К'ынвэр мэйн'этгъи ейвэл, пытк'ылым эрмэквъи ынкъам н'автын'гъэ.
Н'эвмиргык'эй въигъи.
Намайынлягъан.
Ынк'о к'онпы нымэльэв гатвальатлен ейвэл гэн'эвъэнэ, пэнин нымкъэв нэнанмык'энат мэмылтэ ынкъам к'утти гынникыт.
Ынн'ин гэвинрэтлин э'гпэпэк'ылгычгын яйвалк'аеты эрмэтвик.
Энмэн, еп тэленъеп колё ёо гатвален!
Нак'ам амк'ынъычо колё ёо, ынкъам ан'к'ы уйн'э эгынниккэ.
Ымыльэты варат гэк'итувъиткулин чама гэченувъиткулин.
Ытръэч чавчыват гэегтэтлинэт.
Ытръэч н'ирэк' ярат ан'к'альэн гэгнулинэт.
Яатрак нытвак'энат н'эвъэн ынкъам у'вэк'уч.
Ы'ттъыётрак гатваленат н'ыроргарэ — ытлыгын, ытля ынкъам нэнэны, еп н'ырангэвэльын.
К'ынвэр въигъэт ымыльо, амынан пэлятгъэ нэнэны.
Ыныкит въигъэт ынк'энат, энаальа наёпатын'н'огъан нэнэнэк'эй, нъатчак'эн ытлён въильын.
Ытри нивк'инэт:
Мачынан нывъигъэн, лыгэнитык гынрыру лын'к'эв!
Ныёпатк'эн, нивк'инэт:
О'тчой эвъикыльин!
Н'инк'эй-ым амк'ынъычо аммайын'кы нынъэлк'ин, к'ынвэр ралкойпы пэглян'н'огъэ.
К'ынвэр мэйн'этгъи.
К'ол итгъи инъэ чен'ыттэ кыевыск'ычетгъи: эвын чоттагнэпы к'ынур рай ы'ттъыт нылейвык'инэт.
К'ытлыги, ынк'эн и'гыт.
Ынкъам нивын и'гэ:
А'мын како, гыт мэчычьу ратомга ныёпатэгыт въильигыт, нивк'инэт.
А'мын како, о'тчой эвъикыльин!
К'ынвэр к'улиникэк н'инк'эе ытлыгын ривлынин рок'алеты ынкъам эвиръыт йыннинэт, ынк'оры ымын' ытльэн йыннинэт эвиръыт ынкъам йымэнэнат ээкэгйит.
ынкъам эвиръыт йыннинэт, ынк'оры ымын' ытльэн йыннинэт эвиръыт ынкъам йымэнэнат ээкэгйит.
К'ол итгьэт вулк'ытвик нэмэ рай ы'ттъыт етгъэт ынкъам нивын:
к'ивиниги.
Н'инк'эй н'ытогъэ ынкъам к'ытгъи мъэгыргык рымагтэты.
Ынкы тымнэн ыннэн унъэл ынкъам мэмыл.
Рагтыгъэ н'инк'эй.
Ымыльо э'мэннинэт ярак тыттатгыргэты, нак'ам нылвавк'эн тыттэтык.
К'ынвэр н'инк'эй к'ъочаткогъэ.
Нак'ам тылвавыркын!
Люур етгъэт ы'ттъыт ынкъам нэвинрэтын.
Ынк'о энаальэн н'эвъэн иквъи:
А'м вынэ мынвинрэтгыт!
Вынэ ынн'э!
Э'тки гым торгынан нэнаёпатторэ въильигым!
Энмэч к'ырагтытык!
Мачынан амгымнан трэмигчирэтыркын.
нивын:
Аны ытлыгыт к'ынлегынэт — янор ытлыгын, ынк'о ытля.
Ынк'о эргатык кыевкы, ытлыгын лыгэн волвакы имтинин, ынк'о ымы ытля лыгэн э'птэ к'ынур ытлыгын имтинин.
Эвыр н'инк'эй амк'ынэргатык арман' нынъэлк'ин, к'ынвэр колё лыгэрмэквъи.
Ынкъам ынкы ы'ттъэ нивын:
А'мын, к'ол эмн'олык к'ычгичивэтыркын ярара, ынан моргынан мытранвэтгаватыркынэгыт.
Ынк'эн гыт майн'анма моргынан гынин ээкэт нинэнынлевмури.
Мури — конъачгынкэнаморэ.
Ынк'энат, к'ытлыги, и'гыт.
:
Кынвэр ы'ттъэ нивын:
А'мын , к'ын'автын'!
Н'анк'эн чавчывармачьэн н'ээкык к'ыматаск'эв!
Иквъи н'инк'эй:
А'м, чамъам!
Ы'ттъэ нивын:
А'м, вынэ мэчынкы!
А'м, звыр-ым торгынан!
ымы оргоор.
Ынкъам ынк'эн н'инк'эй эквэтгъи, н'автын'ыск'эквъэ.
Тыляма ы'ттъэ нивын:
А'мын, н'утку варкын нымным колё нывэймэнк'ин.
ыт итык колё лыгэн нылгинытэн'ъэв ратвагъа ынкъам мури ымы колё мытръэнк'эвы к'амэтвак, энмэч мытрэвъэну.
К.
глынангэт пыкиргъи.
Эвын ыннэн яран'ы нытвак'эн.
Ынн'атал колё нывэймэнэтк'ин!
А'мын, етти?
Ии, вынэ тыетык!
Како а'мын, мэн'к'о етгъи?
Вынэ гым колё ыяальэгым!
Ээй, вынэ эк'ылпэ к'ырэск'икви ынкъам к'ык'амэтвагэ!
К'эйвэ этык гынин ы'ттъыт к'ырым въэнук нъэнк'этынэт?
Н'инк'эе ивнин:
Вынэ к'ырым нъэнк'этынэт.
Нэрэн'этынэт ы'ттъыт.
Ынк'о виин лыгэн рэнмыгин'кы нъэлгъэт.
Ынк'о йылк'этгъэт.
рымумкылевнинэт, ынк'о эквэтгъи.
Тыляма ы'ттъэ нэмэ нивын ытлён:
ынкъам ымы мури мытрак'амэтва.
Люур пыкиргъи.
Эвын э'ткин'ыт.
Ытръэч иквъэт:
Уйн'э мури эрэн'кэ!
Ивнинэт:
А'м, мачынан рылго нитынэт!
Ытръэч киткит к'амэтвагъэ ынкъам йылк'этгъи.
ыгэн йылк'этгъи н'инк'эй, ынкы этынвыт к'амэтвамгогъат.
Люур рай пыкиргъэт ы'ттъыт ынкъам нэнъылигъэн к'оранмын.
Нивын ы'ттъэ н'инк'эй:
А'м, к'ык'амэтва!
Тъэр так'ъано рэлгын'ынэт?
А'м, вэлер ыннэн!
Ээй!
Люур моогъат увик.
Нивын:
А'м, вынэ к'ык'амэтва!
Ивнинэт н'инк'эе:
А'м, вынэ, этлы!
Вэты к'эйвэ н'инк'эй к'амэтвагъэ.
Ынк'о эргатык кыеквъэт, н'инк'эй нэмэ эквэтгъи.
Ынк'о к'ытгъи н'алвыльэты этын — н'элвыл галгэнмыткойвылен ы'ттъэ.
Тыляма ы'ттъэ нивын н'инк'эй:
н'элвыл нэткун — ытръэч мытлын'эн нэныгнувынэт к'орат.
Ынк'энат ытръэч н'ирэргэри нъэлгъэт — ытля ынкъам экык.
Эчги пыкэрын'н'огъэ, ы'ттъэ нивын ытлён:
А'м, н'утку к'ыткив!
Н'инк'эе ивнинэт:
Ытръэч-ым трэнк'эювн'ынэт.
Ы'ттъэ нивын:
Ынан н'ырак' к'орат мытрэрэнн'ынэт.
Н'ырок' аймакыт мытрэн'ылин'ынэт, ыннэн так'ъано к'ылгыгын.
Н'инк'эе-ым ивнинэт:
Ымыльо к'ынъылигыткы!
К'ол ы'ттъын иквъи:
Вэлчиин, лымн'э к'утти мынрэтынэт ынкъам чама мынынкэгытрэвынэт ынкъам мачыргынан нувъиткунэт.
Эчги пыкиргъэт, ы'ттъэ нивын н'эвъэнйыръын:
Эргатык ынк'о нарагтыгыт — ымэн, ынн'э авалёмка.
Ынкъам торгынан к'ылгыгыткы н'элвыл.
Эргатык кыеквъэт — ы'ттъэ нивынэт:
Н'оонрэ к'ыялгытгытык!
Мури рагтэты мытрата.
Ии, вынэ н'энрилы мытрэлк'ытгъэ.
Ынкъам нивын н'инк'эй:
А'м, игыт н'утку нурэк'ин нымвытгыр — н'ирэк' ныкирит ымы н'ирэк' ы'лён'эт тыляёлк'ыл.
Н'инк'эй эквэтгъи.
Н'ирэк' ныкирит ынкъам н'ирэк' ы'лён'эт  яанэнат.
Ынк'о пыкиргъи нымнымык.
Энмэн ы'ттъыётрак эрмэчьын нынымытвак'эн.
Н'ытогъэ эрмэчьын:
Вынэ ыяайпы!
Таам!
А'тав мынымго!
Янор рэк'э мытритгъэ?
К'оо!
Ынкъам эрмэчьэ ивнин:
Этъопэл янор пойга, ынк'о мынрачвын', ынк'оръым мынтэйкэв!
Ынкы ы'ттъэ ивнин н'инк'эй:
Ынан гымнин увик к'ыйпыгын.
Н'инк'эе ы'ттъыт ярак рынрэ рамэчавнэнат.
Ынк'о моогъат пойгыльатык, нак'ам ынкы нымкык'инэт о'равэтльат умэкэтгъэт.
Люур н'инк'эе кагынмэпы пивнин эрмэчьын.
Иквъи эрмэчьын:
Еп эплыткукэ!
Лымн'э мытрарачвын'ы!
Энмэч к'ытэнмавыркын!
Н'инк'эй иквъи:
А'мын-ым, ынн'ин!
Эрмэчьэ ивнин:
Нак'ам мынлеркын!
Ытри н'ирэргэри рачвын'акватгъат.
Нэмэ н'инк'эе пэчайвынэн.
Ынк'о эрмэчьын пыкиргъи.
Ивнин эрмэчьэ:
Колё!
Чен'эт гэетигыт!
Таам, вынэ мыныплытку!
Мынытлымык!
Ынк'о энмэч мынтэйкэв!
К'ынвэр моогъат тэйкэвкы.
Ынкы нытвак'эн колё нымэйын'к'ин уттуут.
Эрмэчьэ ивнин:
Вай-ым гымнан н'отк'эната нэнанмэгым!
Н'инк'эе ивнин:
Ээй!
Н'инк'эе нэмэ ойн'эмтэнэн ынкъам ивнин:
Тиквъэк', гынан н'отк'эната нэнанмэгыт о'равэтльат?
Эрмэчьэ ивнин:
Аны ванэван!
Нак'ам о'равэтльата нивын н'инк'эй:
К'эйвэ!
Лыгэн ынк'эната нэнаркыплык'энат!
Н'инк'эе ивнин:
Вай-ым, тынмыркынэгыт!
Лыгэн ынк'о кыплынэн эрмэчьын.
Тымнэн.
Ынк'о н'ээкык ынин матанэн.
О'равэтльат иквъэт:
А'мын-ым, игыр тымн'эмэн'кырэ к'ыляйвын'н'огэ, лыгэн гыныгчимгъутэ!
Ытръэч лымн'ыл.
Рорат ганымытвален гэн'эвъэнэ.
Ытръэч н'ирэргэри ганымытваленат.
Пэнин у'вэк'уч ылвэгилильын, нак'ам нылгэнымлык'эн.
Вынэ итык ылвылю нэналгэнмыткок'эн.
К'улиникэк-ым нэмэ ынн'ин ылвэгилигъи Рорат.
Ынръам волк'ы гэлелин.
Эвын рагтыгъэ — уйн'э н'эвъэн.
Аны ынрак' гакапчачавлен тумгык'эй Рорат: вынэ вай  э'ми н'эвъэн?
Энарэрын'огъэ лымынк'оры, вынэ уйн'э, льук нэналвавк'эн.
Ытлён нак'ам лымынк'оры нылейвык'ин.
Чемгьон'н'огъэ Рорат.
Ы'твык'айыткынык эквэтгъи лыгзн гынонэты.
Аны о'тчой гэлелин гынонэты.
К'ынвэр йъонэн нылгинымэйын'к'ин ан'к'ы.
Вынэ ынкы галгоратвален.
Аны ы'твык'эй нинэлгининтыск'ивк'ин эйычгитэ.
Вачак', ванэван натчатын Рорат, мин'кыри к'ун ытлён пытлин'ыльу гатвален.
нинэлгининтыск'ивк'ин эйычгитэ.
Вачак', ванэван натчатын Рорат, мин'кыри к'ун ытлён пытлин'ыльу гатвален.
Тъэр яанэнат гивин'ит мэмлыткынык, к'ынвэр нэмэ нылгинытымгык'ин ан'к'ы йъонэн.
Аны лыгэн ымын'  лыгэыяакэнат э'йн'эт галгэн нэнавалёмк'энат.
Вынэ нак'ам колё лыгэмыкгалгальын.
Нычимгъук'ин Рорат.
Ээт, аны ръэмин'кыри титыркын?
К'эйык'ын лыгэн тылегъи ынръам эргыръокыльэн ан'к'ы йъонэн.
Вынэ чама Рорат айылгыкыльэн.
Тан'эргыръока нытвак'эн, тан'к'онпы ытръэч нэргыпйъелгатк'эн.
Ынк'эн рымагтынэн эргыпйъелгылк'ын, ынръам рай тэн'вуск'ымчыку тылян'н'ой.
Лыгэн к'ынур илкэ нылек'ин.
Люур рай ыяа вытрэтгъи мачык'эргык'эр.
Аны нылек'ин Рорат, нычимгъук'ин.
Ынръам эплеэн мин'кыри вальын ан'к'ы тыйъоркын?
Пыкэрын'н'огъэ н'энри.
Вынэ эвыр вай гынмылкинэк майын'кы нъэлгъи мэчык'эргык'эр.
Пыкэрын'н'ой н'энри.
Аны тан'вэнъым вынэ лыгивтылетэ нырин'эмъетк'ин гатле.
Нак'ам лыгэн к'ынур ээкэк к'ача, лыгэн к'ынур мэчык'эргык'эр нычелык'эн.
нылгинымэйын'к'ин.
Аны нак'ам гатле ныкамэйгатк'эн нылгинымкык'ин.
Лыгэн галгат камэплыткольыт ныпэнрыткок'энат ван'ыткольыйн'эты.
Чымк'ык нырмагтык'энат, чымк'ык-ым, еп армагтыка, йыкыргыйн'а нинэчвик'инэт гынунэтэ.
Нылгинымкык'ин ынн'ин нитк'ин гатле.
Э'квыргъам мыкычьыт нырмагтыръок'энат.
Лыгэн-ым тораан'катыльын йык'ыргын галгата ныпэнрык'эн.
Вынэ галгамкычгын нывылтъэв ныпэнрыткок'энат ынкъам чама ынк'эната ытри йыкыргычга нинэчвиткук'инэт.
Ынкы чимгъугъи тумгык'эй Рорат.
Тэвэнан'к'агтэ чьонныпэты э'левнинэт.
Аны люур вай рин'эгъи, янор мэмлыткыната, к'ынур ёкваё.
Аны вэнъым ныйык'ытчок'эн рэн'- алк'ытэты.
Ынк'о гырголягты рин'эгъи ы'твык'айыткынык.
Аны нылгийъерин'эмъетк'ин ы'твыльык'эй!
Ынк'о вакъогъэ ы'твыльык'эй мэмлыткынык.
Иквъи.
Иик, аны н'ан, вэчьым к'ун тырармагтыгъа!
Ынк'о рэн'атантэнмын'атгъэ, рин'эгъи.
Аны н'ан гаамэйгатлен ынкы.
Ынк'о тораан'катыск'эвыльын пэнрынэн.
Вынэ рымагтыгъэ!
Аны н'энку лыгэн к'ынур ээк нынлетк'ин, колё нылгэк'эргатк'эн.
Ынк'о рэн'атантэнмын'атгъэ, рин'эгъи.
Аны н'ан гаамэйгатлен ынкы.
Ынк'о тораан'катыск'эвыльын пэнрынэн.
Вынэ рымагтыгъэ!
Аны н'энку лыгэн к'ынур ээк нынлетк'ин, колё нылгэк'эргатк'эн.
Ынк'о нылек'ин рымагтэты Рорат.
Нак'ам ы'твык'эй ынин ныппылюк'инэк'эй!
Люур н'оонко вытрэтгъи гычурмын.
Еп ыяа.
Иквъи.
Иик, аны, вэчьым тыпкиргъэк гычурмык.
Нылек'ин рымагтэты.
К'ынвэр эвыр пыкэрын'н'огъэ гычурмык.
Энмэн лыгэн нычелгатк'эн нутэск'ын.
Пыкиргъи.
Н'ыпэгъи.
Нытлепыткук'ин гыролмакы.
Аны йык'к'ай-ым нылгитымгэтк'ин.
Ытръэч нэмэ галгэн э'йн'эн нэнавалёмк'эн.
Ынк'эн нутэск'ын нэмык'эй лыгэн к'ынур н'уткэкин.
Ымы нытиркининик'ин.
Ынкы ы'твъэт пэлянэн ынкъам амнон'эты к'ытгъи.
Люур н'оонко яран'ы вытрэтгъи.
Ынкыри к'ытгъи.
Ынкы пыкиргъи.
Пынлёнэн авынральа:
Мэн'к'окэнайгыт?
Вынэ вай, э'тки ыяакэнайгым!
Элымн'э, вэчьым ръэнут гатымн'эвлен тургин?
Вынэ ванэван, — нынн'эк'эн к'лявыл.
Люур аплёратвака вытрэтгъи ынин н'эвъэн.
Аны гэлгичен'ыттэтлин н'эвыск'эт ынкъам эвыр ы'вэк'уч.
Рыпэт н'эвъэн эмчен'ыттэтэ гачьойпылен.
Ынк'эн льунин авынральа, нычимгъук'ин.
Этъым вай, н'отк'эн к'лявыл етыльу итыркын ыяайпы.
Ытлён ипэ н'авръэтгыпыльын.
Ынк'оры к'лявылчын'ын иквъи:
Иик, а'мын-ым вынэ мынувичвэнмык!
Эвын-ым овэчватынво етгъи!
Ии, к'элюк'ъым!
Н'эвъэнэ ы'вэк'уч ивнин:
Тыттэн'эт вэрин, ынрак' ытлён иа'м етгьи?
Лыгэнитык наранмыгыт!
Вынэ мачынан, мин'кыри к'ун иа'м нэнгынтэвэтгыт, лыгалымы вэлвальэгыт!
Энмэн увэчвымгогъат.
Ивнин к'лявылчын'а:
Иик, н'отк'эн-ым вай овэчвык'аплыйн'ын!
Ытлён-ым ынк'эн гатвален к'ытлыги кальайн'о.
Ынк'о ытонэн гагтымотлыкыкватлен к'аплычгын, вынэ лыгэн тан’ковлёкы вальычгын, нак'ам нылгинымэйын'к'ин ынкъам нылгэнэтчык'эначгын.
Ынк'оры к'аплывэчватымгогъат.
Ивнин кальайн'а:
Ивнин кальайн'а:
Иик, аймын-ым, янор гым к'энавылгыпгэ.
Вынэ янор гым, мин'кыри к'ун гымнан гэмо.
Ээй, вынэ элымн'э!
Нак'ам канрак'олейн'ын.
Ынк'о вай вылгымнэн кальайн'а.
Вачак', вэнлыги пиринин выквылгын.
Лён'ынма рыннин.
Ынк'о ивнин:
Ээ!
Китъам гынрак' мывылгыпгыт.
Ээ!
Ытри нытвэтчатвак'энат ыргичгу мачыяа.
Вылгымнэн о'равэтльата, ынрак' вай рыпыткэвнин.
К'ымэк-ым рыпэт мынгымлянэн.
Энмэч-ым рыпыткэвкы, рытрилнин к'аплычгын.
Вынэ ынк'эната э'тки гагтывылгыплен.
Ыкк'эната к'эпле к'ымэк нъынмыркынэнат эвыр итык амчытвэкэянвыт.
Ынк'о паагъат к'эплювичвэтык.
Кальайн'а ивнин:
Таам, э'тки тылваквыт тымык, ынрак' элвэльин мынытчыгъэн.
Ынн'ин итык пылыткугъэт, ынрак' элвэльин нэтчыгъзн.
Кальайн'а ивнин:
К'ыпин'куги гырголягты ынкъам к'эрэтги э'ннык'алетлы.
Оок-какомэй, вынэ к'ырым!
Вытку янор гыт, к'инэныйгулекви.
Янор гыт тан'к'онпы ынн'ин к'итыркын ынкъам ынк'о гым.
Кальайн'ын пин'кугъи гырголягты, ынк'о э'ннык'алетлы иргъи.
Эвын гитэнин — нутэск'ык иринэн'у гатан'амэчатлен.
Ынк'о о'равэтльан иквъи.
Оок-какомэй, чамъам гым ынн'ин тритгьэ.
Эчги к'ээк'ынук'эй вак, люур н'оонк'о чыпъынтогъэ, нак'ам аны нотаск'ычыкогты гэчыпъэтлин.
Ынк'о вай ивнин:
Ээ, вай гынрак' ынн'ин к'итги!
Рорат гэпин'кулин гырголягты.
Аны нэмык'эй ынн'ин гитлин.
Нэмык'эй н'оонк'о чыпъынтогъэ.
Нак'ам вэнъым, к'ынур мимлык, нычыпъэтк'инэт.
Ымы чыпъынтонан'о нутэск'ын нымн'ытатк'эн.
Ивнин:
Иик, ынрак' элвэльин мынытчыгъэн!
Н'оонрэ нотагты к'ытгъэт.
Н'энку нытвак'эн нылгинымэйын'к'ин энмычгын.
Нак'ам лыгэн к'антаквыткольычгын гытолын'кы, нак'ам ынкы тан'амэрвэты вальыт выквыт
Ралегъэ кальайн'ын.
Ынн'атал эвъикыльин выквыткойн'ык ралек.
Ынк'о нэмэ тыттэтгъи панэнагты.
Нак'ам к'ынур рыратылк'ыеквэ, алымы к'ынур уттуут рыпытвальын энмээм.
Ынръам Рорат ралегъэ.
Ытръэч колё нылгэпок'ытгагтыткоръок'эн.
Ытри н'ан ныралечетк'энат н'ырэтэ.
Нэмык'эй эвыр ыныгмил ралегъэ.
Нэмэ лывавнэн.
Ивнин:
Китак'ун ынрак' н'оонк'эн энмээм мыныйъогъан!
вальын.
Иквъи кальайн'ын:
Китъам ынрак' н'утку мынувичвэнмык!
Ээй!
мэмлеты энмыск'эпы.
Ынк'эн энмээм лыгэн мимлык ыпэ вальын.
Нак'ам ан'к'айн'ын ынкы!
Вынэ колё нылгэйычгитк'ин, мин'кыри к'ун ынкы лыгэн н'ан эйычгитэ нэнаркыплык'эн энмээм.
Ынк'о вай, люур этъок'айк'ын чыпъынтогъэ.
Етгъи нэмэ лыгэн вэтгыры.
Эвын нинэнрык'ин гынмылкин рынрыё выквыо'равэтльак'ай.
Ивнин:
Ээ, гынрак' ынн'ин к'итги!
Пиринин выквылгык'ай, ынк'о ринтынин мэмлеты.
Вынэ вай пин'кугъи Рорат нэмык'эй мэмлеты.
Лыгэн гыткат о'равэтльэн лымынн'ин гъэптыткулинэт.
Ныкоргавк'эн кальайн'ын.
Вынэ энмэч нылгитэнн'ыткук'ин.
Ыа-а-а-а!
Ыи-и-и-и!
Ыо-о-о-о!
Тан'амалван' нытэнн'ыткук'ин.
Нивк'ин.
Ынн'атал-ым эты игыр тынмын!
Ынк'о лыгэн аплёратвака чыпъынтогъэ Рорат.
Ы'мто, — нымн'ылёк'эн, — а'ткэвма тытэйкын?
Ванэван, нымэльэв, — тэгнунтымъэв нивк'ин кэлы.
Ынк'о ивнин кальайн'а:
Ыртъэч амынан нъэлгъи аяака рачвын'гыргын.
Элымн'э, ытръэч ынк'эн?
Вынэ эвыр аны эк'ылпэ мынъяагъан!
Эквэтгъэт лыгэн ынк'оры рачвын'ынвэты.
Аны горарачвынленат!
Нак'ам ыныгракэн ваны вэнъым лыгин'эйыткульын гролмакы.
Вынэ вай к'ынвэр пэлятын'н'огъэ кальак'лявыл.
Энмэч лыгэн к'ынвэр тан'авынтылягты пэлятгъэ.
Ы'ттъыёл пыкиргъи о'равэтльан.
Ынк'о вытку вулк'ытвик пыкиргъи кальак'лявыл.
Эвын галгэрочгыплен пыкиргъи.
Пынлёнэн:
Ако иа'м ынрак' рочгыпгъэ?
Мин'кыри к'ун э'тки эвын нылвавэгым кытгынтатык.
Оо, како мэй, вынэ э'тки нинъигыт, а'тав-ым нын'авръэтгыпэгыт!
Опопы к'эквэтгытык ярагты гэн'эвъэнэ, мин'кыри к'ун, чен'эр тылваквыт икумин'кыри рытык.
Элымн'э, лен'ытэк' энмэч мытыплыткумык увичвэтык?
Ии, к'элюк'-ым.
Энмэч к'эквэтгытык эк'ылпэ!
Ээй, вынэ эк'ылпэ мынэквэнмык ярагты!
Ынк'о эквэтгъэт ярагты гэн'эвъэнэ.
Ынкы напэлягъан кальак'лявыл.
Ы'твык'эйык н'элк'иквъэт ынкъам эквэтгъэт ярагты.
Нэмэ-ым ынн'ин нылгурэтылек'инэт ы'твыльык'эгти.
Ынк'о пыкэрын'огъат ван'ыткойн'ык.
Лыгэн еп ыяайпы напэнрыгъан вэн'ыткульын.
Ынкы-ым рымагтыгъат, ынк'о пыкиргъэт ярак.
Ынкы нымытван'н'огъат нымэльэв.
Ытръэч.
Энмэн к'ол чавчыв ыннанрата нынымытвак'эн.
Ынкъам к'ол рыннин н'элвыл пэнрынэн и'гэ.
Ынкъам к'утти к'орат тымытконэнат.
Эргатык этын к'ытгъи н'алвыльэты.
Эвын валвыйн'ын и'кырэрык нэвиик'ин.
Ынкъам к'лявыля ивнин:
А'мын гыт колё ачемгъокэйн'эгыт, лыгэн льоё руркын!
Йык'к'эй яральэты нъынльэтэтынэт!
Лыгэн ынн'ин ивыплыткунин, валвыйн'ын кытгырголягты рин'эгъи.
Ынкъам к'лявыл эквэтгьи ярагты.
Люур ёо'ръогъэ ынкъам к'лявыл тымн'эквъэ.
Люур льунин яран'ы ынкъам етгъи.
Люур валвыйн'а лыгивэймэну лыгнин, н'эвъэн ивнин:
Эк'ылпэ к'ынк'амэтвав о'равэтльан!
К'амэтвагъэ.
Ынк'о вулк'ытвигъи.
Валвыйн'ын ынкы-ым иквъи:
А'мын вынэ к'элюк'-ым рэмкыльын мынильэтын.
Люур валвыйн'ын ильуткугъи ынкъам нивк'ин валвыйн'ын зльоткома:
транрагтан'ынат!
Ынк'о к'лявыл кыеквъи эмк'ивъетз, эвын н'аргын нытвак'эн.
Энмэч кэргымма гылгын нык'итык'ин.
Энмэн ынкэн валвыйн'а гэтэнымчен'лин.
Ынк'о нак'амлым ымын' пипик'ылгыт ванэван нынмынэнат.
Нэрк'ук' ынкъам тилмытил
С.
Нэрк'ук' нивиник'ин ынкъам нэнанмык'энат ръэвыт.
Ынан ръэвыт нинэпирик'инэт н'ирэк' лыгэн н'эранмынга.
Нэркук нынымытвакэн анкачормык ытръэч гэн'эвъэнэ.
Нэрк'ук' нивиник'ин ынкъам нэнанмык'энат ръэвыт.
Ынан ръэвыт нинэпирик'инэт н'ирэк' лыгэн н'эранмынга.
К'ол итгъи нэрк'ук' иквъи н'авъанэты:
Взчьым игыр гыныкы рэенн'ыт н'энк'айн'ытальыт.
Н'эвъэнэ ивнин:
Ынн'ъэм лыги лын'ыркынэт, эквэркын эвэнэнвэты.
Татлыгнэн ы'вэк'учитэ:
-— Ии, тэквэркын.
Эченур эвыр рэквэнн'ыт, лыгэн нивлык'ин уттуут к'ынпыгын ынкэгйит, мин'кыри рэквэнн'ыт ынк'энат.
А'мын-ым эквэтгъи нэрк'ук' эвэнэнвэты.
Люур тиркытир эйпыткугъи.
Лылепгъи н'эвыск'эт — люур льунинэт нирэк' тилмыт.
Ыргынан никвъэн н'эвыск'эт:
--Э'ми гынинэт эккэт?
К'ырым мытвынат!
Эк'ылпэ к'ытвыгынат, э'митри!
К'ырым!
Гымнин уйн'э нэнэнэт!
Моргынан лыги!
Нак'ам-ым к'ыльугыткы э'митри!
иквъи н'эвыск'эт.
Таам, к'ытвыгынат э'митри, к'ынвэр гыт ымы мытрэнрин'эквыт ынкъам ынк'оры мытрэнэрэтгыт!
Лыгэнитык рэвъигъэ!
Валёмгъэ?
К'ун к'ыльугыткы торгынан, к'ырым гымнан мыйылтык гымнин нэнэнэт, мачынан гым к'энанмытык!
Валёмтык?
Мытвалём!
Нэльунэт.
Лыгэн н'ирэк' нэнэнэт нэймитынэт н'ирэнлен'у ынкъам эквэтгъэт.
Лыгэн янор ырык гролмакы грулмыгъэт, ынк'о тылейык'этэ итгъэт.
Ынк'о ы'вэк'уч вулк'ытвик пыкиргъи.
Эвын н'ирэк' ръэвыт нинэнрык'инэт.
Ынан льунин н'эвъэн нытэргатк'эн.
Ивнин:
Иа'м тэргатыркын?
К'ун вай тилмэ нэнэнэт ниткэнэт!
Ынк'о йылк'этгъэт.
Эргатык кыеквъэт — ивнин ы'вэк'учитэ н'эвъэн:
Мин'кэгйит-ым эквэтгъэт?
Н'аан-ым, н'оонк'эн уттынпын ынкы!
Янор кавральатгъат, ынк'о вэтгатгъат,— татлыгнэн н'эвъэнэ.
Ынк'о рин'эгъи нэрк'ук'.
Э'птэ ынкы гролмакы гэрин'эмъетлин нэрк'ук', ынк'о гырголятгъэ.
Аны о'тчой гэлелин нэрк'ук'!
К'ынвэр льунин нымным ынкъам к'ытгъи ынанъяатльагты.
Рэск'иквъи.
Люур никвъэн:— Мэн'к'оры ети?
Вынэ ыяальэгым!
Ванэван гымнин эккэт к'ыльугыткы?
Вынэ к'эйвэ!
Вай рымагты варкын нымным— ынкы варкыт!
Тилмэ гиткэлинэт!
Вынэ а'тав мэквэтгъэк!
Вынэ мачынан, чен'эр тывъиркын!
Вынэ н'ан гытгычормык варкыт н'ирэк' ылвэт.
Ынк'энат ылвэт гэмгэмикынэ тымык нэналвавк'энат, — иквъи авынральыкэн к'лявыл.
ръурэвэннин — ылвэт гынтэквъэт.
Гынтэвыльыт нэрк'ук'э пэнрынэнат ынкъам тымнэнат.
Нэмэ эквэтгъи рымагтэты нэрк'ук'.
Инъэ льунин нымным.
Пыкиргъи.
Ынанъыттъыёлрак рыннинэт ылвэт, ынкъам ытлён ынанъяатльак атчыгъэ.
Кыеквъи тилмытил ынкъам льунинэт ылвэт въильыт.
Иквъи:
Како микынэ тымнэнат ылвэт алымы уйн'э мэн'ин?
Ынк'о ымыльо кыеквъэт.
Тилмытил иквъи:
Вынэ мынымн'имык!
гэрин'элинэт!
Пыкиргъэт ярак ынкъам йылк'этгъэт.
Эргатык кыевык, люур кытыйгыръогъэ, ынкъам ныкиргъэт тилмыт.
Тилмыт иквъэт:
Э'ми мургинэт нэнэнэт?
Н'отк'энат!
иквъи тилмытил.
нэрк'ук'.
Вынэ эй-ым мынмарав!
Эвыр торгынан, к'ырым гым мъэнк'этгъэк маравык!
Иквъи тилмытил:
Уйн'э н'утку чымче амыск'ыгытгыка?
Вынэ к'эйвэ варкын!
гытгын амвааралета!
гытгэты!
К'ынвэр гытгын анн'элёткольатгъэ.
Ынкъам эмгынунэтэ рытчынин ынкъам вакъогъэ.
Иквъи н'эвтилмытил  — Колё тылгипэн'ъивэтык!
Ынк'о рин'эгъи нэрк'ук'ын н'эвъэн.
Ынк'о вааралеткольатгъэ гытгэты.
Тэн'ыткунин гытгын амвааралейва.
Ынк'о вакъогъэ ынкъам иквъи:
Гымнан тыткугъэн гытгын амвааралейва!
Ынк'о тэлмычгын армайпыгъэ ынкъам иквъи:
Мури опопы марава мынинмык!
Мынрин'эмык — ынкы гыргол мынмарав!
Ии, вынэ мынмарав, к'ырым мъэнк'этык!
Ынкъам тилмытил рин'эгъи.
Нэрк'ук'э пэнрынэн.
Эчги тилмэ нэрк'ук' вэгылкуркынин, нэрк'ук'э кыплынэн и'ннык ынкъам чывинин и'тын.
Тилмытил эрэтгъи — янра левыт.
Ынк'о эккэт тилмин иткэнинэт.
Рагтыгъат.
Ынн'ин ван'н'огъат.
С.
н'ырок'ав — чакыгэт.
Ынанынпычьын иквъи ынээльын:
Кита выквэн плекыт мынтэйкынэт ынкъам мынкылвынвытко.
Ии, — иквъи ытлен'и.
Ынк'оры нэплыткунэт плекыт — ынк'оры кылвынвытогъат.
Ыннанъылё нэтэйкын кылвын.
К'ол эргатык пытк'ымайын'кы вальын нэтэйкын.
Чейвыткул'ыт пыкиргъэт.
Эвын галгэнмыткойвылен мэлёталгын эвыр ылвылю!
Ынкъам милютнэлгэ рэтэм нэнкуврэтэвын, ынкъам ылвэнэлгэ ёрон'ы нэтэйкын.
Аны тан'амк'ынэргатык гынник нынмыткойвык'эн.
ынкъам ылвэнэлгэ ёрон'ы нэтэйкын.
Аны тан'амк'ынэргатык гынник нынмыткойвык'эн.
Эргатык нэмэ ивнин ынээльэ ытлен'и:
Кита амгынан к'ычейвытку.
Эплеэн рэк'э рэнайъогъа.
Н'утку мъатчагьак.
К'эглынангэт, оратвак люур вытрэтгъи — аграткынгыпы у'рэквъи н'эвыск'эт.
Иквъи ынк'эн ярак вальын к'лявыл:
Ытлён н'отк'энат!
Рэк'ыркынитык?
Чемгъотвамачы выквэпойгын эйминнин, чит вылгыпыркынэн, — люур иквъи н'эвыск'эт:
Ээй!
Чит-ым лыгэн гыныкагты!
-— Ээй, вынэ к'ырэги!
К'иникви!
Н'эвыск'этэ ивнин:
Ытлён тургин чакыгэт рочгынотаармачьыйн'а ганрагтатлен.
Ынк'эн н'эвыск'эт н'эву лыгнин ынээльэ.
мэлёталгын ганмыткойвылен.
Йылк'этгъэт.
Эргатык кыевык, ивнин ынээльэ ытлен'и:
Кита к'ытэгрэт.
Эвыр уттуут рэльун'ын, ынн'э эрэткэ.
К'ол эвыр рэльун'ын оттычгын — ынк'эн к'ырэтгын.
эквэтгъи.
Ярак пыкирык, ивнин ынээльын:
Вай трэтгъэн!
Ынээльын н'ытогъэ, пынлёнэн:
Н'отк'эн к'эйвэ?
Ии, ынк'эн.
Кита а'тав мытъытвын'ык.
Тъытвын'гъи.
Плыткук, иквъи:
Кита а'тав мынэлкымык.
Элкыгъэт.
Оратватыляк нэльугъэн йъаяк'.
Йъаяк'а пэчайвынэнат.
Ынк'оры рагтыгъат.
Ярак пыкирык, нэмэ рынн'ынэн янръатвъат.
Ынк'оры эргатык, инъэ еп, нэмэ эквэтгъэт.
Лыгэн пэнин ръэт наяагъан тылек — лыгэн тэнпэнинэк  йъаяк' нэльэугъэн.
Йъаяк' напэчайвын.
Рымагтэты эквэтгъэт.
К'ээк'ын тылек, нэльугъэн ачьэк'.
Ачьэк'а пэчайвынэнат.
Пэлк'ынтэтгъэт ярагты.
Ярак пыкирык, нэмэ рынн'ынэн янръатват.
Эргатык кыевык, ымыльо н'ыроргарэ эквэтгъэт.
Нэмэ нэльугъэн ачьэк'.
Ачьэк' напэчайвын.
Ынкъам лыгэн нылек'инэт амрымагтэты.
Эргатык нэнининивын энмычгын — аны колё мэй нымэйын'к'ин!
Энмээм наан'катк'эн ынкъам нэйпыткук'ин нылгиныйык'ъэв.
Тан'эмыръагатле нэнанмыткок'эн.
ЬГтвыльыт пыкиргъэт энмыйн'ык.
Эвыр киткит рывэнтэннин энмээм, рэк'ыр нэнъылилгъэн энмык ынкъам эвыр ныйык'ъэв рэск'ычетгъэт- — ытръэч льэльин тэвэнан' энатрык мыленин.
ан'к'ы, эвын гэк'итылин, н'ирэк' кавайн'ыт гэнн'элинэт.
Ынк'эн чейвыльын пыкиргъи.
Пыкиринэн'у иквъи к'лявыл:
Какомэй!
Титэ н'отк'энат кэвэт гэнн'элинэт?
Эвныпэ ръэнутэт н'утку варкыт!
эквэтгъи ярагты.
Вулк'ытвик наёпатын купрэн ынк'эн ынкы вальа гэнээльэ.
Нагтогъан купрэн — эвын ымын' ыннэн лылялгын купрэкин уйн'э лён'ытвальын эгынниккэ.
Тэн'имыръэгынник гаквальатлен: ръэв, мэмыл, унъэл, рыркы, о'тлек', кэлильын ынкъам к'утти.
Ынанытръаттагныкэн нэгтыгъэн к'эйунъэл.
Ынкъам ытленъютэ имтинин, эвыр ынээльэ эвинвыкэ нинэтчык'инэт.
Пыкирык — увигъэт, эвыр ынкэк'эй к'амэтвагъат.
Эргатык нэмэ чейвыльын ининигъи.
Пыкиргъи, йытонэн купрэн, гитэнин ынкъам иквъи:
–– Како, ынръам уйн'э к'ол к'эйунъэл!
Нэмэ рытваннэн купрэн ынкъам рагтыгъэ.
Лыгэн пытвакы  гынникыт э'мэннинэт, лыгэн ымыльо.
Нэмэ к'ынур айвэкэн гакваръоленат гынникыт.
Ынръам к'эгръэв нэгтыгъэн.
Нэмэ к'ынур айвэкэнамэл тык'ин ынээльэ.
Нэмэ эргатык чейвыльын ининигъи.
Пыкирык — йытонэн, нэмэ гитэнин.
Нэмэ люур иквъи ынк'эн чейвылььн пыкитльэн:
Како а'мын!
Айвэнрэтык тымн'эвыркыт гынникыт!
Вэлетлым!
Како мэй, како мэй!
Аны эвныпэ ръэнутэт н'утку варкыт!
А'мын-ым эквэтыркын, тэнмавын'н'огъэ.
Лыгэн эквэтгъи — аны гапэнрылен ынээльэ.
Лыгэн пыкиринэн'у, гынникыт рыманан'авнэнат ынкъам рэгъи гыннигчыку.
Ынээльэ гитэнин ынк'эн э'мэтыльын — люур авынтылягты тымкык'эйык инэнрэтгъи ынк'эн, гыннигчыку вальын.
Аны э'мэтыльэ гитэнин э'мэтйыръын — нак'ам уйн'э.
Тэн'эмынн'ин рытэ рыпкирэннин ынк'эн к'лявыл.
А'мын пыкирык люур э'йн'эвыткугъи:
Пурэл!
К'ыёск'эквынат гынникыт увэрачыкогты!
Рагтыгъэ эрмэчьын.
К'лявыл н'ытогъэ гыннэгчыкойпы ынкъам выквыгэн'кы атчыгъэ.
Люур н'ытогъэ пурэл акэркыльын.
Лыгэн пурэлынэ илкэ эмгынунэтэ нинэчвик'инэт гынникыт.
Ымыльо ёнэнат гынникыт.
Ынкъам рагтыгъэ.
Люур чакыгэт н'ытогъэ.
Увэрагты к'ытгъи.
Люур ивнин выквычыкойпы:
А'мын, вэлер-ым тыльугыт.
Иквъи чакыгэт:
Микигыт вэтгавыркын?
ивнин:
Ран'н'ытай-ым?
Ынръам лыгэнитык въиск'иквъи!
Амгынан етгъи?
Ванэван.
Вынэ итык ымыльо.
Гым-ым ган'автын'эгым.
Эвыр нарамн'ылёгыт, к'иквын.
Мэн'ин-ым мури мынвэтгав — гэнээльэ нывэтгавморэ.
Чакыгэт рэск'иквъи ралкогты.
К'эглынангэт, пынлёнэн эрмэчьэ:
Мэн'ин тури нывэтгавторэ?
Мэн'ин-ым мури мынвэтгавмык — гэнээльэ-ым.
Вынэ э'ми?
Нырэгъэн!
мынан-ым?
Ванэван, н'ыроргарэ.
–– Пурэл, к'ыгтыгынат эк'ылпэ!
Ынн'ин эръэпыка лыгэк'ылпэ!
К'ыетгытык ымэн вэты эк'ылпэ!
рэл:
–– Ръэвкин чывипыт к'ыгтыгын — нык'амэтванат!
К'амэтваплыткок, ивнинэт ынээльыт чакэтта:
––Винвэ ымэн и'к'ылк'ут к'ычин'кэтгыткы, роск'ыткынык вакъок.
К'инэнрэтгытык, эвыр ювъэчитык.
Люур эрмэчьын иквъи:
Пурэл, ювъэт к'ыгтыгынат, аграткынык вальыт!
ляйвыръон'н'огъат!
Люур эрмэчьэ упынъылининэт—аны гэвыргыргыръулинэт.
Лё-о-о-о!
Роск'ыйн'ын гакавранчелен, ынкъам рэмкыльыт люн'эрэтэ гитлинэт.
Эвыр нъэрэтынэт — ювъэтэ нэнъынунэт.
Эрмэчьэ ёнэнат ёвъаёчгык ынкъам иквъи:
Пурэл, ювъэт к'ыннэгынэт эк'ылпэ!
Йылк'этгъэт.
Эргатык инъэ кыеквъэт.
Пурэл рыгъевнин:
К'ыгтыгын ынпын'эвк'эй!
Йыннэн пурэлынэ ынпын'эвк'эй, ивнин:
Энмэн мын'иркыт, йытыйгот нэнтыгыт эккэтэ!
Ээй, к'эйвэ, ынан трэетгъэ!
Виин эйъым мырагтыгъак.
Тиквъэк рэеты?
Ии, вынэ трэетгъэ, энмэч ныкэргыпэгым!
Рагтыгъэ пурэл, ивнин эрмэчьын:
Энмэн, ынан рэетгъэ!
Ээй!
К'ырэги, аны эк'ылпэ!
Ээй, к'эйвэ, ниръытвигым!
Рэгъи пурэл.
К'ээк'ын вак етгъи ынпын'эвк'эй, рэскиквъи.
Ынкъам эрмэчьэ ивнин пурэл:
–– Кита, ръавпаръыттъым к'ыгтогын амгынонройпы!
Йытонэн ръавпаръыттъым пурэле.
Эрмэчьэ рэмкыльин ытлен'и пиринин э'ннэпы ынкъам к'оймайпы, ринтынин ынк'эн ръавпаръыттъымэты.
Лыгэн ринтынэн'у, эвын арычга иргъи, эвын уйн'э, элевтыкэ — гэчвилин.
Ынээльын чимгъугъи.
А'мын, како!
Нэткуркынимык.
Нэмэ эрмэчьэ пиринин ынк'эн ынээльын,ынк'эн э'ннылвэекэн, нэмэ чит ринтынин ръавпаръыттъымэты.
Эвыр эймэквъи — мынгылгын йытонэн ынкъам увик а'рэнэн.
Ынкъам к'утык, ивнин эрмэчьын:
Нэмэ эрмэчьэ пиринин ынк'эн ынээльын,ынк'эн э'ннылвэекэн, нэмэ чит ринтынин ръавпаръыттъымэты.
Эвыр эймэквъи — мынгылгын йытонэн ынкъам увик а'рэнэн.
Ынкъам к'утык, ивнин эрмэчьын:
Кита гымръам мыпэнрыгыт!
Ии, к'элюк'ъым, к'инэгитэги!
Эрмэчьын пиринин рэмкыльэ э'ннэпы ынкъам к'оймайпы, ринтынин ръавпаръыттъымэты.
Чит тэрэмкыльын'э итгъи, э'квырга гамынгыпэрк'ылен.
Эвын арычга иргъи эвын элевтыкыльин.
Вакъогъэ рэмкыльын.
Оратвак ивнин пурэл:
Кита к'ыгтогынат ынкъам к'ынпыркынэт левытти.
Эвыр раныйпын'атыркынат, к'ычин'кэтыркын кагынмылгын ынкъам к'ыркыплыркынат.
а'мын нивк'ин:
И-и-и-и!
Како, вытку тыгъевык!
Како а'мын, о'тчой тыйылк'этык!
К'утгъи эрмэчьын.
Ынръам рэмкыльин ытленъюнин левыт йытонэн пурэле.
Нэмэ мэлынн'ин рыннин, нэмэ мэлтэн'ынн'ин итгъи, к'ынур эрмэчьын.
К'амэтвагъат.
Ынкъам к'эмиплыткук, иквъи рымагтэты эрмэчьын:
Кита, мэн'ин мури райын'к'эн яран'ы мыныйъогъан?
Мэн'ин-ым тури к'ыйъогыткы!
Кынмал мыныйъогъан, — иквъи рэмкыльин ынээльын.
Найъогъан яран'ы, рэск'иквъэт, ынкъам пынлёнэн рэмкыльэ:
Н'отк'эн лен'ытэк' тан'ычьыгыргын яран'ы?
Танвэлван'а эрмэчьын н'ытоск'ычатгъэ ынкъам эйпыск'ыченнин ярачыко ынээльын рэмкыльыргин.
Выквэн тытляйпын, ымын' а'к'анвантатын' вальын, ымын' эк'ымлягэн'эты нотаск'ычыкогты рыгыткогыргын вальын.
Эрмэчьэ ивнин:
А'мын тэн'ычьээркын?
Ии, вынэ тытэн'ычьээркын!
Пурэл!
Уттэ, пыгмытк'а, эк'ылпэ к'инэрэт!
Траркыпчевыгыт!
рынлевнин.
нутэск'ыгин'кы нытвак'эн, ынкы пик'ымчегин'кы.
Лыгэн вайн'ыгъэ ээк н'ылетыльын.
К'лявыл кэрыпгъэ ынкъам к'утгъи.
Рывэнтэннин тытыл эрмэчьэ ынкъам рэск'иквъи.
Аны гантоск'ычатлен ынээльын рэмкыльин ынкъам эйпынин тытыл.
Э'птэ тыттэтгъи раск'ыткынэты, онаквыргэпы гитэнин эрмэчьын ынкъам ивнин:
А'мын тэн'ычьээркын?
эрмэчьын.
Тэгрэтгъи раск'ыткынгыпы ынкъам ивнин пурэл:
Ынн'э гыт инэривлеткэ!
Ынан гымнин ытлен'и!
Ивнин ытлен'и:
Кита уттэ, пыгмытк'а к'инэрэтги!
ынкъам нэнынлевын ярачыко эрмэчьын.
Аны лыгэн эрмэчьын тылвык гапэгляръолен!
йн'э гэтэлпылин эрмэчьын — гэлвылин.
Рагтыгъат ымыльо ынк'эн армачьырагты.
К'амэтвагъат.
Ынкъам ивнинэт ынээльэ:
Вынэ ынкъам мынэквэнмык!
Люур пурэл иквъи:
Вынэ чамъам рэпкирн'ытык!
Этъопэл йъаяк'о рэнъэлн'ытык.
Мылпынрытык йъаяналга н'ыраторэ.
иквъи.
Пурэлынэ пынрынэнат йъаяаналга, ынкъам найпынат нэлгыт.
Ынкъам ивнинэт пурэле:
рэнълн'ытык!
И-и!
––Рымагты варкын ръэвритльу.
Ынн'ин-ым тивтык, ымэн ваа?
Ынкъам н'ырок'авык — вэк'ын-ыннээн мэмлыткынык варкын.
Ымэн вэтъым к'ывалёмгытык!
И-и!
Таам, мытэквээркын!
Пурэл иквъи:
А'мын вэлынкык'унэтури!
Ытлён эеткэ нъиттык, пытк'ытъытавмэнн'ын'н'огъак.
Игыр-ым трэквэты ынъевэты.
Таам-ым, мытэквээркын!
ынъевэты.
эльэ ивнинэт:
К'ээк'ын вак, эквэтгъэт рымагтэты.
эмэ нэльугъэн к'уйым, нэмэ ынкы нэльугъэн ръавыйн'ын, ганомлен ан'к'ачормык.
Нэмэ к'ынур тарыркан'а нэнтыгъэн.
Нэмэ ынээльэ ивнинэт:
Таам, мынэквэнмык!
Эквтгъэт рымагтэты.
вакъогъат.
Аны лыгэн н'оон ынкы нывъэнульэтк'ин ытлен'и.
Ынээльэ э'йн'эвнин ытлён'и.
К'ыетги-ым!
Ытръэч э'йн'эгъи:
Ко!
Ко!
Ынээльэ йъонэн ытлён'и ынкъам и'нничгэннин.
Ынкъам эквэтгъэт ярагты ытръэч н'ыроргарэ.
Ярак пыкирык, вытку к'амэтвагъат.
Льэленръугъи.
Яврэнан' нэмэ нэльугъэн ынк'эн йъаяк'.
Тан'амк'ынйъаяръок нырэн'этк'ин.
К'улигивик люнльутэ нэнтыгъэн ытлен'и, йъаяк'о нъэлыльын.
Этъым мин'кы нанмыгъан тин'урэ эвытлым вылгыпа.
С.
Ынрак' ынк'эн айгыск'ын'к'аткэната нэнаранмын'к'эн айвалын'к'ачкэн эн'эн'ыльын.
Нак'ам ыргичгу тан'гэмо нытвак'энат, тэнлюнльувылгыльыт ытри н'ирэргэри.
Вачак'  ынк'эн айгыск'ын'к'ачыльа нэналгэранмын'к'эн айвальын'к'ачкэн эн'эн'ыльын.
Энмэн, нивк'инэт, этъым вай тэленъеп, ыннэн эн'эн'ыльын ганымытвален айгыск'ын'к'ач, к'ол-ым — айвалын'к'ач.
Ынрак' ынк'эн айгыск'ын'к'аткэната нэнаранмын'к'эн айвалын'к'ачкэн эн'эн'ыльын.
Нак'ам ыргичгу тан'гэмо нытвак'энат, тэнлюнльувылгыльыт ытри н'ирэргэри.
Вачак'  ынк'эн айгыск'ын'к'ачыльа нэналгэранмын'к'эн айвальын'к'ачкэн эн'эн'ыльын.
Айвалын'к'ачкэната эн'эн'ыльэ гэмо нинэлгык'ин айгыскан'ан'ыльин'ын.
энэн'ыльын тан'вэнъым эн'эн'ык ныркурк'ин.
К'ол гитлин айвалын'к'ачкэн эн'эн'ыльын гун'этлин орвъамата.
тэлмин'ын н'оонк'о, о'раыныкы нылек'ин.
Тан'ванэваным нычимгъугъэн о'равэтльан, лыгэн нылек'ин.
Вай пыкэрычгатгъэ ыныкы тэлмин'ын, лыгэн пыкиринэну вааралеткольатын'ой о'равэтльагты.
К'ынвэр эвыр вай лявтэпы лыгэн рытъылявын'н'онэн вааралейвык.
Нивк'ин айвалын'к'ачкэн эн'эн'ыльын.
Ы'мн'от, иа'м ръэнут ынн'ин итыркын?
вай лявтэпы лыгэн рытъылявын'н'онэн вааралейвык.
Нивк'ин айвалын'к'ачкэн эн'эн'ыльын.
Ы'мн'от, иа'м ръэнут ынн'ин итыркын?
чыпъынтой.
Орвоор ымы ыныгрээн чыпъынтой.
Нак'ам вэлер киткит гэмэчымлетэ орвоор.
Нак'ам льэлен'кы.
Нэмэ тотчьыпынтольын пэнрынэн.
Нэмэ нотаск'ычыковты чыпъэтгъи.
Вытку этъок'айк'ын чыпъынтой.
Ынк'о вакъогъэ нутэск'ык тэлмин'ын.
Лыгэн вакъогъэ-ым, ынрак' о'равэтльано нъэлгъи.
Йъонэн ынк'эн ун'этльэн о'равэтльан.
К'ытлыги, ынк'эн айгыск'ан'ан'ыльин'ын.
К'улильэтгъи айгыск'ан'ан'ыльин'ын:
вэчьым ынн'ин тритгъэ, эченур-ым ынн'э лейвык апаака!
Ваа?
Н'ан нотагты лымн'э ун'элык лыгэнъым лымынкыри.
Валёмгъэ?
К'элюк'ъым!
Ытръэч-ым вай к'ырым пэнээмил мынтыгыт, ынрак' элвэльинэмил.
Эквэтгъэт амъянра.
Рагтыгъэ айвалын'к'ачан'ан'ыльын.
К'ол-ым нэмэ рин'эгъи панэнагты.
Ынн'ин ганымытваленат нэмэ, горатваленат.
К'улигитвик льэлен'кы ун'элгъи ынрак' ы'ттъэ айватлен'к'ачан'ан'ыльын.
Нылек'ин лыгэн нотагты.
Люур вай, авынтыляма чама эмнун'кы вамачы, ан'к'айн'ын ы'ттъыёча ынык ининигъи, лыгэн ныягнавылгык'энат.
Ан'к'айн'ын лыгэн к'ынур ваамин'ын ныпылыльэтк'ин.
Алымы льэлен'кы ган'к'аръолен, чама?
эмнун'кы!
Ванэван ынк'эн айвачын'к'ачан'ан'ыльын вачак' ныпэлк'ынтэтын, лыгэн нылек'ин ан'к'амэмлыгъет.
Колё нылгэйычгитк'ин!
Ы'ттъыльын лыгэн нылек'ин кытмэмлыгъет.
Гъоравэтльама.
Вачак' ванэван ныпэлк'ынтэтын.
Люур вай авынтыляма орвоор ы'тву нъэлгъи.
Ы'ттъыт-ым н'элк'ивръугъэт ы'твыткынэты ынкъам тэвыльо нъэлругъэт.
Ынк'о тэвыльатыльатын'огъат ы'ттъыгинив, нак'ам о'равэтльано гэнъэтлинэт.
Ынк'эн-ым этын льыльу нитк'ин.
Энмэч нылгэвэтгавчетк'энат тыляма.
Аны галгайычгэръочгатлен тыляма!
Ы'твъэт лыгэн нинэлгинтыск'ивъюук'ин, вачак' ванэван натчатын.
Тан'ванэван найылгавынат тэвыльымкын, нылгэтэвыльатръок'энат, нак'ам эвыр нык'улильыръук'инэт, нытипъэйн'эръук'инэт.
Панэна нылек'ин рымагтэты, ванэван ныпэлк' ынтэтын.
Ако-како, вай к'ынвэр мимыл люур эрэтгъи!
Тэн'уйн'э имлыкэ нъэлгъи, нэмэ пэнинэмил нъэлгъи, льэлен'кы.
Люур мимыл н'оонко умэкэтгъи, ынк'о вэтчагъэ — эвын о'равэтльан.
Эвыр ы'твыльын ынкэк'эй эвын магляльо гэнъэтлин.
Ынк'о иквъи.
Вынэ мъатчагъан, кыргам-ым эналваквъэ тымык.
К'ытгъи о'равэтльан.
К'ытлыги, ынк'эн гатвален эйгыск'эн'эн'ыльын.
Лыгэн эвыр пыкиринэн'у гэк'улильэтлин эйгыск'эн'эн'ыльын:
Эээй!
Ынн'атал-ым тылгипэн'ъивэтык рыпэт!
Вынэ э'квырга тылваквыт!
А'тав-ым нивк'инэт, мэчынкы эн'эн'ыльигыр.
Вынэ мигрин-ым тытан'ылваквыт тымык!
Вынэ опопы ратан, э'тки тыпаагъак!
Вынэ ынн'э апаака, чен'эр гыр рэнанманн'э, к'элюк'-ым лыгэн гым мытымн'этвак.
Вынэ к'ырым нэмык'эй ынн'ин тритгъэ!
Ии, вынэ к'эглынангэр!
Энмэч мынрагтымык!
Эченур ынн'э тан'к'онпы ярачыко энъэлкэ, к'ылейвычьээркын нотагты!
Ээй!
Валёмгъэ?
Ии!
Ээ, энмэч мынэквэт!
Ынк'о эквэтгъэт амъянра.
Рагтыгъат ымыльо.
Нэмэ ынн'ин ван'н'огъат тъэр гивин'итык.
Аны нылгигынрырэтк'ин тан'к'онпы айвалын'к'ачкэн эн'эн'ыльын тэн'эмк'ынгивик.
Кынвэр вай к'улитгивик эйгыск'эн'эн'ыльын ы'ттъэ нотагты к'ытгъи.
А'мын-ым аны нылгичьэчен'этк'ин!
Нылекин лыгэн нотагты.
Люур вай тан'авынчьачан'анмачы тиркытир лыгэтгытлягнан'н'ой.
Эвыр гэлгимэйн'этлин тэркин'ын.
Тан'ванэван-ым нычимгъун эн'эн'ыльын, лыгэн нылек'ин, энмэч нивк'ин.
Этъым, элеръуркын.
Алымы еп а'к'аляръон' льэлен'кы.
Тиркытир вай лыгивтытвик'ээтгъи о'раныкы.
К'ынвэр эвыр ы'ттъин рыгрыгыт тылвыгъэт.
Ы'ттъыт нылгъэйн'эръук'инэт.
К'ынвэр ымы о'равэтльан иръытвыръуй ынкъам нывытрыкавралыльатк'эн эмъэк'элвэ.
Энмэч нылгэвъэн'н'ольатк'эн.
К'ынвэр вай тиркытир эрэтгъи.
Нутэск'ык ирык, к'ытлыги эвын эн'эн'ыльын айвалыльын.
Ивнин:
А'мын, како ытлён иа'м эрэегтэчн'ыкэ итгъи?
Вынэ к'ун тылвавык э'квырга!
Ако вынэ ратанн'авн'эн, лыгэнитык э'тки вай к'ымэк тынмыгыт!
Вынэ к'ун к'эглынангэт!
Э'тки ратанн'авн'эн!
Энмэч мынрагтымык!
Ии!
Ынк'о рагтыгъат.
К'ол-ым ынк'эн ынин ы'ттъыт гэлгилвыръулинэт рагтыгъэ.
Ынк'о-ым тампаагъат ынн'ин итык.
Н'ивкинэт, энмэн, тэленъеп, кол гыннин'н ыттыльын Чивтыгин' ганымытвален нымнымык Уутэк.
Чивтыгин'ынэ имыръэгынник нэнанмык'эн элек эвыр льэлен'кы.
Ытлён эн'эн'ыльу нитк'ин энмэн.
Элеръугъи.
Чивтыгин'ынэ н'эвъэн ивнин:
Кита к'ун мильуткук, йъарат торатвагъак ильуткукэ.
Н'эвъэнэ ивнин:
Ии!
Аны энмэн о'тчой ныкитэ гильуткулин ытлён.
Люур авынэльотковты паагъэ, н'эвъэн ивнин:
Ратанн'авн'эн!
Н'эвъэнэ ээкэт рынлевнинэт.
Ильуткуплыткук, Чивтыгин'э н'эвъэн ивнин:
Вэчьым ытлён нагтыркынэгым рочгынотайпы рочган'ан'ыльа.
Еп инъэ н'эвъэн н'ытогъэ, ынк'оры рэгъи, ы'вак'очегты иквъи:
Ынръам н'оты ръэнут амгынонан'к'айпы увъетгъи!
Чивтыгин'ынэ н'эвъэн ивнин:
Ынн'ин вальэгыт!
Еп айвэ эльоткома тиквыт, эргатык рочгынотайпы нарагтыгым.
Ынкэкинэтэ эн'эн'ыльэ, этъым, энаранмын'ыркын.
Кита лымн'э к'ыёпатгэ!
Н'ытогъэ эвыр пэтлек'эй рэск'иквъи ынкъам ивнин:
Анк'ачормык ы'твыльык'эй н'ыпэгъи!
Н'ирэк' о'равэтльат тыттэтгъэт Чевтыгэн'ына ярагты.
Чивтыгин'ынэ ивнинэт ынк'энат н'ирэк' о'равэтльат:
Гок, а'мын еттык?
Ии, мытъенмык!
Рочгынотайпы етыльыт о'равэтльат н'ирэк', к'ол мачынпын' вальын.
Чивтыгин'ынэ к'амэтвама ивнинэт:
Како о'тчойпы ныръэтури эк'эльун'?
Мачынпын' вальа ивнин:
Энмэн мурыкэкыльэ эн'эн'ыльэ йытыйгот нэнтыгыт.
Чивтыгин'ынэ а'к'ачьовты ивнинэт:
А'мын-ым, гым к'ырым мэквэтык ыяагты!
Ытлён иквъи:
Вэлер н'отк'эн валы мынн'ивын, к'ынур гым трэлк'ыты ыныкагты.
Эченур ынн'э тыляма эгитэкэ н'отк'эн валы!
Чивтыгин'ынэ ръыск'ыёлгык ёнэн.
Ынкъам ивнинэт:
Таам, к'эквэтгытык!
Ынк'энат о'равэтльат эквэтгъэт.
К'ытлыги, ынин ынк'эн, этъым, кэлы.
нк'энат о'равэтльат гэпкитлинэт рочган'ан'ыльык.
Рочган'ан'ыльа ивнинэт:
Э'ми Чивтыгин'?
Никвъэн:
Уйн'э!
Ытръэч н'отк'эн валы тын'ивынин.
Рочган'ан'ыльын иквъи:
Кита мынгитэн, мин'кыри вальын!
коргаквъэ:
мыяагъан!
етык, пэнин гэтаё валы, мин'кыри к'ун юрэк' ратымн'эвы.
валы рочгынотак вак, мин'кыри к'ун н'отк'эн валы, к'ытлыги, к'ырымэн, к'ытлыги ынин.
Чивтыгин'ын кэлы.
Нэмэ рочгынотальын к'олетъылё ы'твыткугъи.
Ы'твытконвэпы етгъэт, эвын гэръэвылинэт.
Ярагты кытгынтатгъэ, валы йыннэн — эвын уйн'э.
Аны энмэн гэлк'ыритлин о'тчой!
Уйн'э вагъэ аваляка.
Колё нычимгъук'ин!
Н'эвъэн ивнин:
___ Э'ми валы?
__ К'оо, ванэван мыльун.
__ Вэчьым мэкына йылын?
Н'эвъэнэ ивнин:
-.
Аны э'квырга тивыркынигыт, ванэван мэкына лымн'э мыйылын!
Вулк'ытвик рочган'ан'ыльын ильуткугъи.
Люур авынэльоткогты иквъи:
Гоок, гоок, эвын'ан Чивтыгин'ын, к'ытлыги, кэлы н'утку н'ирэче гивигъи!
Чен'эт лыги гъэлерэлин.
Эты лыгэн трататкынъен'ын Чивтыгин'-.
утэльын Чивтыгин' к'олетъылё ы'твыткугъи.
Чивтыгин' кааткынэты ёпылк'эквъэ.
Ынк'о виригъи, к'отырыкы иквъи:
Ытлён колё рыркы нымкык'ин!
Ы'твыльын рымагтэты нылек'ин.
Люур галгак'ай амнон'гыпы етгъи.
Ы'твыткынык вакъогъэ.
Чивтыгин' ивнин галгак'ая:
Мэй!
Чивтыгин'!
Ытлён итык тури въиткуркынитык.
Ынк'эн рочган'ан'ыльа нэтэмъюнтык: к'ырымэнат рыркат йъоркынэткы, ынк'эн гилгилти ынкъам кытрат.
Чивтыгин'ынэ ивнин галгак'ай:
Таам, а'мын, эк'уликэ к'ытваркын!
К'ырым льэлен'кы гыт к'опалго мынылгыгыт!
Галгак'ай нэмэ рин'эгъи амнон'эты.
К'ытлыги, нэмэ ынин кэлы, Чивтыгин'ын.
А'мын-ым рыркак н'ыпэгъэт —колё рыркы гилгилык!
Эчги милгэрыткуркыт — люур эвын уйн'э эгилкэ.
Чивтыгин'ын ы'твыйыръын мэмлыткынык ныкамаграк'эн.
Чивтыгин' чыпъэтгъи мэмлычыкогты.
Люур ынк'о эвын пиврэгъи— эвын эвырвэйн'ын.
Ынк'эн ынин о'равэтльат, мэмлыткынык вальыт, титк'эннинэт эвырвэйн'а.
Ынк'о Чивтыгин' ивырвину гэнъэтлин.
Рин'этэ рагтыгъэ чама мэмлыеквэ, ан'к'а-  чормэпы пиврэгъи ныкитэ эвырвэйн'ын.
Эвырвэйн'ын н'ыпэгъи, гырэлгъи нотаск'ыт —  кынык - эвын ынинэт ы'твыйыръыт йытонэнат лыгэн пэнинэт.
Чивтыгин' рочган'ан'ыльа тымык лывавнэн.
С.
Рэк'окалгын ынкъам к'эпэр
С.
К'ынвэр тэн'ъэнк'эквъи.
Ынк'о вытрынтэтгьи ынкъам ынкы йылк'ын'н'ой.
Энмэн, рикукэтэ льунин оравэтльэн ыннымай вээмык, ынрак' ынкы лыгэн к'амэтвальатымгогъэ.
К'ынвэр тэн'ъэнк'эквъи.
Ынк'о вытрынтэтгьи ынкъам ынкы йылк'ын'н'ой.
Люур вай к'эпэрэ лыгингынтэвнин йылк'ыльын рэк'окалгын.
К'эпэрэ ивнин.
Ако, ынрак' нырэк'игыт?
Вынэ вай-ым ыннымай нинэнъюйгым, ин'к'ун микынэ атольаткэгты.
Микын-ым ыннымай?
Гымнин, к'элюк'ъым микын!
Како, элымн'э, мэй, гынин!
Ынрак'-ым мин'кыри тымыткон ыннээн?
Лыгэн-ым ыёоргык тынпылк'эквъэн чиниткин налгын'ойн'ын ынкъам ынкы галгэноратвавлен агтока.
Вытку лыгэтъымпыгтын'н'ой налгын'ойн'ын, вытку тыгтон.
А'мын-ым, эвын галгагновлен, ынн'ин к'ун вай мыкэльын тыгтон ыннанэнагток налгын'ойн'а.
Ако, элымн'э, мэй!
А'мын э'птэ гым ынн'ин митгъэк!
Вынэ ынн'ин к'итги, нак'ам мэтъамайн'ыналгын'ойн'ыльэгыт, гымык мыкын' вальын рагтон'ын ыннээн.
Ээ, вынэ мынпылк'эвын налгын'ойн'ын!
А'мын-ым, гэнпылк'эвлин налгын'ойн'ын ыёоргык к'эпэрэ!
Аны ганпылк'авытвален о'тчой, нак'ам нылгичьэчен'этк'ин.
рик'укэтэ к'эпэр!
Рэк'окалгын ы'ръэ кыеквъи.
Ивнин рик'укэтэ:
––ЬГмто, еп атъымпыгтын'н'ока?
-Вынэ э'тки!
Энмэч ымы илюльэтык тылвавыркын!
-Ако, вынэ мыныгтон!
Олё-колё, вынэ лен'ытак' ынк'эн лыгагноквъэ!
––Яаав, гым эченур янор амгымнан мамтаан'ыткон, йъарат атаан'ыткока рытык э'тки акавкэгыргын!
Вай гымнин ынн'ин гатвален!
Ынн'ъэм к'ырымэн ынин тайкыёттэ ыннымагтэ.
Аны ынкыпэ гэк'итылин налгын'ойн'ын к'эпэрин, лыгэн к'уйвик ыпэ.
Эквэтгъи рэк'окалгын омкычыкогты.
Аны ынрак' нак'ам горатвален эеткэ рэк'окалгын!
Люур вай кытавэтывак' рэк'окалгын к'улильыръуй ечьаннопыткынгыпы:
Рай-рай-рай-рай!
Тымкылевтыт!
Аны к'эпэрк'эй гэтэгъентитлин к'ойвэткынык!
Люур ройпытгэнравнэн налгын'ойн'ын, налгын'ойн'ыкэн нэлгын тыгинрэтгъи ынкъам гэгынтэвлин н'анк'эн нотагты.
К'ынвэр рытаалгылявнэн налгын'ойн'ын чиниткин, мин'кыри к'ун нылгитъымпыгтык'ин налгын'ойн'ын чама нылгэчыгычак'эн.
Аны ганн'энайпылен к'апатчын'ын!
Пэлк'ынтэтгъи панэнръэта, гэлк'ыритлин рэк'окалгын.
к'эпэр рэк'окагты:
Иа'м ытлён ы'ръунтыльэтыркын?
Ынн'атал нылгинъыръигыт!
Рэк'окалгын нылгик'ынн'этыльэтк'ин ы'ръэ.
Ынк'о иквъи рэк'окалгын:
––Вынэ э'тки, тылгитъылыркын!
Энмэч гымнан тан'гэмо гыт!
А'мын-ым, ивкэ н'отк'эн мутлымул к'ыннэгын, Мин'кыри к'ун э'тки, тылгитъылыркын, рыпэт гымнан чинит а'к'антон'.
Эченур ынн'э атаалгылятка, н'анк'эн энтыскэты к'ыттъыск'иквын мутлымул!
Лыматльан-ым к'эпэр нэмэ валёмгъэ.
Гэвинвыркылелин рик'укэтэ.
Эчги к'эпэр энмэты пыкиргъи — упынъылинин рик'укэтэ.
Рэрэннин эвтылягты.
Ынкы раквачагъэ к'апарчын'ын.
Нэмэ тэмъюгнин рик'укэтэ.
ныппылюк'инэк'эй.
Ы'вэк'уч тэмпэнин ивинильын.
Ы'вэк'учин нынны — Кивлын.
Ы'вэк'уч нивиник'ин тан'к'онпы ан'к'агты.
Эвыръым нымэмылёк'эн.
К'ынвэр н'ан к'улитгивик лыгоратвальатын'н'ой.
Энмэч лыгэн эвэнэнвык ныткивк'ин н'ирэче, мэн'инрин эвыр н'ыроча.
Ынк'о-ым нырагтык'эн, н'эвъэнэ нинивк'ин:
Ытлён иа'м лыгоратвальатыркын эвэнэнвык?
Э-эй!
Лымаляквъэ н'эвъэн.
Нэмэ к'олетъылё нивиник'ин.
Эвыр этъо оратван' нитк'ин.
К'ытлыги, ынк'эн ан'к'агыннэкык ныран'автын'н'ык'эн.
Н'энку мэмыл льунин, ивнин, янор яален'к'ач йъонэн мэрынрэк'эй:
А'мын ынрак' н'ирэмури тылгирэтумгэвн'ыркын!
Мэмыля нинивк'ин:
Ытръэч к'ун малчамъам, ымы мимлычыку чамъам ратвагъа.
Аны ынан-ым к'онпы гэлыткынык мытратваркын, эвыр н'утку ыёоргык к'ача, вай гынык ровтытванвык.
–– Ытръэч к'ун эвын лын'ыр ванэван ыннанванвэпы мыровтык, к'олетъылё к'олеаквыргэпы ныровтэгым.
–– Аны кытэк'эй н'отк'о ынан к'ыровтыркын!
Ии, опопы ынн'ин!
К'ынвэр вэтгочнэн н'авмэмыля.
Ынкы нымытван'н'ой к'лявыл, к'ымэл ытлён тан'к'онпы гэлыткынык ван'н'ой.
Ынкы ымльалян'эт вагъэ.
Нэмэ кыткытык эвэнэльатын'н'огъат н'ан о'равэтльат.
К'ол нитк'ин нычейвыткук'ин Кивлын к'олеванвэты.
К'ол нэнтын к'олетъылё ивинильэ нанмын мэмыл.
К'ытгъи ванвэты Кивлын — эвын гэмутлытъылин аквыргык камлелы.
Ынръа галгэглёлен клявыл, энмэч лыгэтэрн'ыльатын'н'ой.
К'эйык'ын ан'к'ак вагъэ, ынк'о рагтыгъэ.
К'ол мэмыл тымнэн.
Аны о'тчой гатвален ан'к'ак!
К'ынвэр ивнин н'эвъэнэ:
Иа'м ытлён лыгоратвальатыркын?
К'эйвэ этлы эръэкыльигыт?
Вынэ к'ун итык ванэван, ытръэч к'ымэк гэлгэлгыпы тытвак ынкъам ынк'эната горатвайгым.
Опопы игыр тыпаак ан'к'айпы ивиник.
Вынэ к'эглынангэт!
Нылгэлымалявк'эн н'эвъэн.
Ынн'ъэм ынк'эн чит ган'автынлен мэмылык.
Энмэч опопы амамнон'гыпы мынъэлык.
Ии к'ун, к'ынвэр э'тки рараквача ан'к'айпы гыннин'н'ыттык.
иа'м ынн'ин нитк'ин?
аны колё рыгыльычгын!
Тан'к'онпы нэнанватыльатк'эн энмыск'ык.
Иъонэн Кивлынэ.
Ивнин:
–– А'м, еттык!
Ии!
–– Мэн'к'о?
Вынэ нотайпы!
Э-эй!
:
Нэмэ моонэн рывэтгаватъёк:
Амгынан вальэгыт?
Ии!
А'м, н'ирэмури мынтумгэвмык!
Вынэ лыгэн-ым, ии к'ун!
Тан'вэтгыры нытвак'эн н'авыск'атчын'ын.
Нэмэ ынкы нымытван'н'ой Кивлын.
Н'энри татайн'анн'ыльатын'ой, ылвагэлельатын'ой н'энрилы.
Нэмэ ынкы гэтгивиткулин тъэче.
'ол итгъи энарэргъэ н'эвыск'эт, н'инк'эй ярак пэлянэн.
Ыргин-ым нэнэны к'ынвэр гэмэйн'этлин, энмэч гачайвыткон'н'олен эвыр ымы гавэтгавын'н'олен.
Гэквэтлин н'эвыск'эт лыгэн амнон'эты, нак'ам лыгэн нэнэны пэлянэн амрак, мин'кыри к'ун ганн'энайпылен н'эвыск'эт ы'вак'очегты.
энмытагнэты лылепгъи — н'энку эвын нэнанвыльатк'эн н'эвыск'эт.
Льунин.
Тыттэтгъи энмыткынэты.
Пыкиргъи.
Рыгытк'ыльойн'авин'а ивнин:
Кыкэ, н'авыл, ети!
Ии!
Мэн'к'о еттык?
Вынэ н'аан н'оонк'о!
Э-э!
Нырэк'игыт-ым?
Вынэ вай вэтъынтальэгым!
Э-э!
Ынк'о пытляк' ынкы ван'н'ой н'эвыск'эт, чама эвыр нэнамн'ылёк'эн:
Амгынан н'утку вальэгыт?
Элымн'э, к'лявыл мэн'к'окэн!
Мин'кыри-ым вальыт ынин эвиръыт?
Н'ан-ым ынн'ин, ынк'эн ынн'ин.
Лыгэн тан'ымыльо тывыльаннэн лыгэтан'валёмкы.
Мин'кыри-ым вальытъымыльын?
Ынн'ин ынин вальын увик.
Лыгэн ымыльо нэнатвыльатк'эн.
Элымн'э, мин'кыри-ым льулк'ыл вальын?
Ынк'эн ынн'ин, гэмэчлелюк'эглин.
Гапойгылен-ым?
Ии, вэлерынн'э лыгэтан'пойгыльын.
Ээй, вынэ эты мэн'как'энайн'ын!
Этъым аны!
Пытляк' нинивк'ин лыгин'эвыск'этэ:
А'мын ивкэ, мынымлючитыркын!
Вынэ эвыр к'эглынангэр!
лыгитэгъен'гъи н'авыск'атчын'ын.
Ынк'о мылёмгонэн лыгин'эвыск'этэ.
Нинэмлюк'ин, к'ынвэр  галгэрайылк'ын'ын'очгатлен н'авыск'атчын'ын  .
К'ынвэр эвыр вай, авынмылёгты йылк'атычгатгъэ.
Рыпаавнэн мылюк.
Ынкы вальын ук'к'эм пиринин ынкъам рынлевнин пэнъёлгын.
Мэмылмытк'а энатыёнэн ук'к'эм, пэнъёлгэты рытрилнин.
Нылюлюкыльэтк'ин мытк'ымыт.
А'мын-ым гэлгитгылетлин мытк'ыпат.
ылгъомрыйылк'атк'эн н'эвыск'эт энмыкэн.
Гылянгмытк'ин'а инэттъынин льолк'ылгыпы эвыр лыгэн гамгайылгыйыргэпы.
Аны лыгипэтле гэвъилин, нак'ам гэлгикымгытчитлин, мин'кыри к'ун гэнлывэтъюулин!
Ынрак' нэмэ энанвыск'оолгыткынык рывакъовнэн, ымы выквэпойгын рыпириткувнин — а'мын-ым эвыр о'птыма энанвыльын гэнъэтлин; рыннымыттатэты гэвъилин, ынкъам о'птыма тэнн'ыткульын нывакъотвак'эн энанвыск'ыёлгыткынык.
Ынкы пэлянэн, анн'энрагтыгъэ ярагты.
Пэлянэн въэльин'ын.
Ярак пыкиргъи н'эвыск'эт, эвын нувичвэтк'ин н'инк'эй ярак, мин'кыри к'ун гэгыттэпэвк'эетлин.
еп ытлён ягталма тэмпэнин ягнальын ы'вак'очегты ынкъам кынмал ныныттэтк'инэт ылваймакыт энмыткынэты.
Пыкэртыляма еп ныван'эйпык'эн н'авъанэты:
Мэ-эй!
К'ывинрэтчык'э-эв!
Тан'ванэван ночыткогъан.
К'ынвэр энмык пыкиргъи.
Нэмэ вай ван'эйпыльатын' Н'эвъэ-э-э-н!
Аны к'ывинрэтчык'и-и-ив!
Како а'мын, йъэлыги тэнн'ыткульэркын!
Аны эк'ылпэ к'ывинрэтчык'ив!
Н'эвъэ-э-э-н!
Аны к'ывинрэтчык'и-и-ив!
Како а'мын, йъэлыги тэнн'ыткульэркын!
Аны эк'ылпэ к'ывинрэтчык'ив!
Вэнлыги ванэван ночыткон, ытръэч к'ынур нытэнн'ыткук'ин.
К'ун мин'кы рыннымыттатэты гэвъилин.
К'ынвэр ганн'энайпылен к'лявыл:
И-ик, ытлён иа'м йъэлыги тэнн'ыткуркын!
Аны к'ывинрэтчык'ив!
Ээй, вынэ ынн'ин мынытвачет!
Кытгынтыттатгъэ энмыткынэты гапойгыма.
Пыкиринэн'у пойга увэкэпы тынпынэн ынкъам ринтыск'ивнин эвтылягты пойга.
Ынк'о чыкээквъи к'лявылчын'ын.
Нивк'ин:
А'мын, тыттэн'эт, вэчьым тынмыгъан?
Эвтылягты кытгынтытагратгъэ, гитэнин — эвын въэльин'ын, нак'ам гэлгикымгытчитлин гылгын.
К'эйвъэм н'эвэк' нычимгъук'ин Кивлык'эй, нивк'ин-ым н'эвэк'.
Ръэрэк'э мэвын ынн'ин рыннин?
Ынк'о рагтыгъэ ченэтрагты к'лявыл.
Пыкиргъи ярак.
Н'эвъэнэ ытръэч э'к'этлемнин, ынк'о ивнин:
Ран'н'ытай-ым?
Чен'эт к'ын'автын'ыркын нутэк чама ан'к'ак!
Энмэч к'эквэтги!
Аны ванэван ынн'ин митгъэк.
Лыгэнитык гымнан лыги, гыт н'ирэче ган'автын'эгыт — ан'к'агыннэкык ынкъам эмнун'кы к'олен'авыск'атчын'ык.
Энмэч алва к'ылеги гымык тагнымытванвык!
Аны игыр ынан тыпаак.
Вынэ лыгэнитык к'ырым!
Энмэч к'эквэтги, эвныпъэм лыгэнитык тэнмаквъэ ынн'ин нъэлык!
К'ынвэр паагъат вэтгавчетык.
Вулк'ытвигъи, рэночгыгэн'кы йылк'этгъи Кивлын.
Ныкитэ вэнвыйъонэн н'эвъэнэ гаваляйн'ыма, ынкы йылк'ыльын валяйн'а пилгылвинин.
Эргатык нэнлегъэн гэккэтэ нотагты.
нылвульэтк'ин.
Лыгэн нэмык'эй нылгигынникульэтк'ин.
Ытля-ым тэгнымэльэв нымытван'н'ой, мин'кыри вэнъым эккэтэ нинэнтэйн'этк'ин.
Ытлён-ым к'ол энмэч н'автын'гьэ.
Этъо нымэльэв нымытван'н'огъат.
Энмэн Ён'авъёчгын гэн'эвъэнэ нынымытвак'энат.
Тэн'пэнин ы'вэк'уч ылвэгилильын, нак'ам нэналгэнмыткок'эн ылвылю.
Энмэн Ён'авъёчгын гэн'эвъэнэ нынымытвак'энат.
Тэн'пэнин ы'вэк'уч ылвэгилильын, нак'ам нэналгэнмыткок'эн ылвылю.
К'ол итгъи вулк'ытвик пыкиргъи ылвагэленвэпы — эвын уйн'э н'эвъэн.
Нивк'ин.
Мин'кыри к'ытгъи ынрак' н'эвъэн?
Нак'ам ытръэч тылвын'ирэргэри вальыт — уйн'э экык, уйн'э н'ээкык, ымы ы'ттъын уйн'э.
Люур ынк'эн тылвамрак рэск'иквъи ытлён, Ён'авъёчгын.
Аны лыгилк'ыритъюунин — нэналвавк'эн льук.
К'ынвэр тан'ылвавнэн льук, нотагты к'ытгъи, нутэк вакъогъэ ынкъам тэргатгъэ.
Люур рэк'окалгын пинтык'этгъи, пынлёнэн:
Ынръам нырэк'игыт?
Аа?
Нырэк'игыт?
тытан'ылвавын!
О-ок, ынанкэн-ым!
А'мын, ивкэ к'инэвинрээтыркын, Нутэн'эв, н'эвъэн к'ырирык!
Ако, вынэ мынвинрэтгыт алымы!
Ик, эченур-ым янор к'инэтэн'увиги!
Ваа?
Ынкъам мытвыльатын,— рэк'окалгын иквъи.
Ээй, вынэ трэтэн'увигыт!
Ён'авъёчгын иквъи.
Энмэч виин гым мыйылк'этык, ынан эвыр к'инэныгъев эръититык,— рэк'окалгын иквъи.
Ии!
Нувик'ин Ён'авъёчгын.
Ээ, вай эръэт ититгъэт!
К'ык'амэтвагз!
Ээй!
Рэк'окалгын нэлкык'амзтвак'эн.
К'эмиплыткугъи рэк'окалгын.
Ээ, а'мын-ым ынрак' мымн'ылтэлык, — рэк'окалгын иквъи.
Вай-ым ытлён н'утку гынин н'эвъэн нытвак'эн, ярак.
Люур вай пыкиргъи мэн'к'окэн лыгимэйн'ыритльэн к'лявылчын'ын.
К'ытлыги-ым, ынк'эн тэлмин'а гэнрин'эвлин ыныгнотагты.
Анык'ун-ым н'утри к'ынтыгын — ныппылюк'ин тин'урк'эй к'ытэйкыгын ынкъам н'ирэк' тин'урмъэмик'эгти.
Лыгэн рэквэтгъэ нотайк'алеты — ынкы-ым рэльун'ын нымэйын'к'ин и'нныск'ын.
Ынкы-ым  варкын, и'нныск'ывытгырык, нымэйын'к'ин ръэтайпын — ынк'эн тэлмин'ын.
Ик ытлён, нылгинымэйын'к'ин!
Тэлвэ к'ун ынк'эн ынин ваны, и'нныск'ин, мачымыльэты гэнаръэлен.
Ик, ытлён, ыныкит а'ткэвма рэнтын'ын — гыт-ым наранмыгыт.
Аны к'ун-ым н'утри к'ынтыгын а'тав.
Ытлён н'ан йылк'этыркын игыр, ытръэч нак'ам чама гынрырэтыркын, ин'к'ун мэн'ин н'энри эвнэлк'ыткэ нитын.
Ик, а'тав, к'ычамэттагын ынкъам, эчги рэнэймэвн'ын, а'тав к'ытин'ургын.
Эченур тэкэмлевтык ытръэч к'ыгитэгын!
Эчги въирилельын — вытку н'ирэк'эв мэк'ым к'ынинтыгын.
Ыныкит ынк'эн ранмын'ын — равантогъа, энмэч рэпкиргъэ ынк'эн тэлмин'ык.
Эвын ынан энмэч н'эвъэну нинэлгык'ин гынин н'эвъэн.
Ынкъам вэтык'ун ытръэч к'ывинвыпкирги!
Ыныкит о'ра рэпкиргъэ, ынрак ынан наранмыгыт.
Ынин н'эвъэнин нынны — Варэн'н'ы.
К'этэв к'ун эвын Ён'авъёчгын нымлык'эн.
Ивнин рик'укэтэ:
Таам, энмэч а'тав к'эквэтги!
Аны а'тав гэквэтлин Ён'авъёчгын энагтатынвы.
Аны а'тав нылек'ин амрымагтэты.
Люур льунин, к'эглынангэт, нылгинымэйын'к'ин тэлмин'ын— рыпэт к'ун ынин ваны, и'нныск'ын, нинэйпык'ин увикитэ.
'мын-ым рэк'окалгык'ай Ён'авъёчгына ярак нымытван'н'ой.
К'оныръым ивнин ынан.
Гымыграк виин к'ынымытваркын.
ны чамэттанэн тэлмин'ын—-ныйылк'атычгатк'эн.
Эчги рэймэвнин, левтылк'эгнэвнин — люур рывъирилевнин.
Эчги эгытрырилельын рын'ирэк'эвнин — ынкы тан'ынмынэн.
Ынк'о рымагтэты нэмэ эквэтгъи.
Аны нылек'ин тан'амъяа'мэл йык'эльу.
Люур н'оонко вытрэтгъи ярайн'ын — нылгинымэйын'к'ин!
Иквъи.
Ик, аны н'ан, этъым, н'утку варкын Варэн'н'ы.
К'ээк'ын ынкы вагъэ, тинэнвулк'ытвин'гъи.
К'эйык'ынук'эй тинэнвулк'ытвин'гъи.
Эчги воск'ычгавма, эквэтгъи ынк'эн ярайн'эты.
Пыкиргъи.
Ынкы-ым вайын'к'ач нымэйынк'ин гытгын нытвак'эн.
Ынкы гытгык к'ача пирк'ыгъи, ынк'о ныпэрк'ытвак'эн.
Люур вай Варэн'н'ы аймыгъэ — эвын эвлеръин'ын нэнаяак'эн, ынк'эн гытгин'эты аймыгъэ.
Чен'этъым эвын тан'ымволк'ытвэн'эт ръаёкват нъэйн'эк'инэт.
гытгык.
Ынкы к'эйык'ын вэтчатвагъэ Варэн'н'ы, нылгэчемгъотвак'эн.
Нъэйн'эк'инэт тан'алван' ёкват:
Варэн', гуг-гуг-гук!
Аау-га, ауу-гаа!
Варэн', гуггуг-гук!
Люур вай тэлмармайн'ын тан'авынвытрытвагты к'олельатын'огъэ:
Ытлён ынрак' ръагалгат э'йн'эркыт?
Люур Ён'авъёчгын тымкыгэн'гыпы пинтык'этгъи.
Люур льунин н'эвъэнэ:
Ынрак' мэн'к'о ети?
~— Ярайпы.
Ытлён ран'н'ытагъэ?
Наранмыгыт!
Вынэ мачынан — эвын-ым тымынво тыетык!
Ытлён оккой, к'эйн'ун оратвальэгым ринъэйн'эчиквъэ!
Мачынан!
Ынан к'иквын.
Уйн'э н'энку о'равэтльака.
Аны' к'ун н'утри к'ынтыгын ныкитэ — к'ылгиничичивэтгын.
Эчги рэйылк'этгъэ, валяйн'а к'ыпилгылвигын.
Эчги пыкиргъи — аны гамаравлен тэлмармайн'ын, ганн'энайпычгатлен:
Иа'м горатвайгыт?
Лен'ытэк', мэн'ин льун?
Ванэван!
Уйн'э о'равэтльака.
Нак'ам-ым иа'м горатвайгыт?
К'ун мин'кы аймээръатык нылвавэгым!
Ээй, уйн'ъэм н'энку о'равэтльака?
Уйн'э.
Нак'ам-ым ръагалгат н'энку нъэйн'эк'инэт?
К'ун н'ан-ым ёкват.
Ээй!
Вытку ынкы лымаляквъэ.
Панэна нымн'ылёк'эн:
Нак'ам-ым иа'м нъэйн'эк'инэт.
Варэн', гуг-гуггук!
Иа'м ынн'ин нъэйн'эк'инэт?
Лен'ытэк' ы'вэк'уч етгъи?
-— Ытлён мэн'к'о нъыетын?
А'к'аяты — ыяа.
Ээй, — вытку ынкы лымаляквъэ.
к'ынвэр лыгъомрыйылк'атгъэ.
Н'эвыск'эт вэнвынтогъэ, валяйн'ын чотгэн'кэн йытонэн.
Ээк рынлевнин, тытлемнэн чьогыргын, валяйн'ын рыгырголявнэн — аны тан'ытръачтагнэты гатгамнэн.
Люур лявтин'ын эрэтгъи — чит вай амывэкэйн'ын к'утыркын.
Ынкы тан'ынмынэн.
Ээ, ынк'о ы'вак'очегты эквэтгъи.
Аны гэквэтлинэт ярагты!
Пыкиргъэт ярак.
Эвын ынкы панэна нытвак'эн рэк'окалгын.
Ивнин рик'укэтэ:
А'м, еттык!
Ии!
Ик, вынэ панэна еп эплыткукэ — ынрак'-ым ръэтгыпыльыт нъэлгъэт.
Ако, алымн'э!
Йык'к'эй н'ан-ым мин'кыри?
Рэк'окалгын нычимгъук'ин:
Тури виин нотагты к'атчыск'эквытык, ынан виин нэмэ амгымнан н'утку мыпэлятык.
Ээ, ытри гэн'эвъэнэ эквэтгъэт нотагты.
Ы'вэк'уч умкычыку атчыг'э, н'эвъэн-ым нэмык'эй—-ытръэч амъянра гатчыленат вээмумкычыку.
Люур вай к'олейн'ын еп ыяа.
Н'айъэнныск'эпы нылгинымкык'ин а'к'альымкин'ын ининигьи.
Аны нэмэ а'тав рэк'окалгын ы'ръэ ныгпильыръук'ин.
Люур лыгэймэквъэт этратин'ын.
Люур пыкитръугъэт, нымн'ылёк'энат:
Э'ми Ен'авъёчгын?
К'оон'!
Гымнан гэмо Ен'авъёчгын!
Мин'кыри-ым вальын ынръам Ен'авъёчгын?
Эк'ылпэ к'ытвыгын!
Э'ми Ен'авъёчгын?
Ыныкит атвыка рэнтын'ын — мытранмыгыт!
К'ун гымнан гэмо ръа-Ён'авъёчгын!
Нак'ам-ым н'отк'эн микын яран'ы?
К'элюк'ъым микын?
Гымнин!
Нэмык'эй гым гарайгым, — нивк'ин рэк'окалгык'ай.
Ынк'о иквъи рэк'окалгын:
Ик, а'мын-ым мылгитэн'увитык—а'тав лыгэн тэн'рэмкыльытури!
Энмэч виин к'ыйылк'этыркынитык!
Ээй, вынэ мынйылк'этыркын!
Аны н'ан эчги йылк'этгъэт Ён'авъёчгына ярачыко, а'мын-ым аны моонэн яран'ы йыныпык ымн'алгыл ранмэпы.
Аны вай рэк'окалгык'ай гаван'эйпыръолен:
Ён'авъёоооч!
Вай э'к'эльыт тылвыръуркоот!
Ен'авъёчгын омкычыкойпы пинтык'этгъи ынкъам кытгынтыпкэргъэ — эвын э'к'эльыгинив гайытрыкымгытръоленат.
Чымк'ык рыннымыттатэты гэвъиткулинэт ярачыко йылк'ыльыт э'к'эльыгинив.
Ынк'эн ынн'ин гатамъён'ывъяленат рик'укэтэ, пытляк' н'ан ивнинэт.
Мылгитэн'увитык — а'тав лыгэн тэн'рэмкыльытури!
Энмэн к'ол к'лявыл ан'к’ачормык нынымытвак'эн гэн'эвъэнэ ынкъам гэккэтэ.
К'ол итгъи ытлён ярак нывытрытвак'эн.
К'утырык нивын: — А'м, вынэ мынк'эплювичвэт!
Ивнинэт:
Гым к'ырым мувичвэтык!
Энмэч гым торгынан к'инэрэпирин'гытык!
Ынк'о к'лявыл н'ытогъэ, кытгынтатгъэ энмэты ынкъам айычгэгты рэгъи.
Ынк'о пыкиргъи ръзврэмкык.
Ынкы н'автын'гъэ.
Эргатык кыевкы, нивын ытлён:
Игыр нарайъогыт н'эвъэнйыръэ, ьтлён нытэн'к'ин.
Ыныкит гыт рэтэнн'эквъэ, гыт ынк’энына наранмыгыт.
Эвыт этэннэвкэ риты, к'ырым ы'нынмыгыт.
Эргатык етгъи н'эвъэнйыръын.
К'лявыл гитэнин.
Люур к'лявыл тэнн'эквъи, ынкъам н'эвъэнйыръэ ивнин:
Мынэквэт морыкы!
Ытри эквэтгъэт н'энри.
Пыкиргъэт ынкы — эвын ытри н'ирэргэри вальыт гатльата.
Ынк'о н'эвъэнйыръэ ивнин к'лявыл:
А'мын-ым, мынувичвэт!
Ии, мачынан мынувичвэт!
эвын ынкы нытвак'энат н'ирэк' кэйн'ыт.
Пынлёнэн к'лявыля:
Мин'кыри мытритгъэ?
Н'эвъэнйыръэ ивнин:
ынк'эн рэнугнин, эвыт нымлык'эн — к'ырым нынунин.
Ынк'оры люур ивыркынин к'лявыл н'эвъэнйыръэ:
Гыт янот к'ъиргъи!
Ивнин к'лявыля.
Янот гыт!
Н'эвъэнйыръын и'ргъи — ытръэч киткит и'ннычурмын нанпэлявын.
Ынк'о к'лявыл и'ргъи — ымын' ръэпыт люн'ыгтэ нэнтын.
ан'к'ы нытвак'эн.
Ынкэтэ и'ргъи н'эвъэнйыръын — ытръэч кыемырк'эт рымэнинэт.
Ынк'о к'лявыл и'ргъи — ымын' ръэнут люн'ынмэтэ рыннин.
Ынк'о ивнин н'эвъэнйыръэ:
А'мын како, гыт!
Вытку ынн'ин вальэгыт тыльугыт!
Ралкогты к'ытгъэт ынкъам ивнин н'эвъэнйыръэ:
А'мын-ым, гынан инэлгыгъи!
Вулк'ытвигъи — ынк'о йылк'этгъэт.
Н'эвъэнйыръэ к'лявылен иръын иниргин'у яанэн, к'лявыля-ым н'эвъэнйыръин кэркэр иниргин'у яанэн.
Эчги йылк'этгъэт, люур ынпын'эвк'эй, н'эвъэнйыръин ытля, вакъогъэ.
Ынк'о ынпын'эвэ пэкул йытонэн ынкъам йылк'ыльыт йъонэнат.
Ынкы чемгъон'н'огъэ, нивк'ин:
Э'мин' рэмкыльын, мин'кы йылк'эркын?
Люур н'ээкык э'лымнин ынкъам левыт чывинин.
К'лявыл кыеквъи, ынкъам ынпын'эвк'эй ынк'о анн'атгъэ.
Люур яран'ы пэгляръогъэ.
К'лявыл-ым ынкы имчьэчукэну нъэлгъи, ынк'о н'ытогъэ.
Панэнагты к'ытгъи, ръаврамкэты.
Пыкиргъи.
Ынкы нивын:
А'мын како, ынн'атал гыт лён'ма нэнтыгыт!
Ынк'о ръэврэмкэ нивын.
Кита яральыт к'ыёпатгынат!
Эргатык к'лявыл эквэтгъи ярагты.
Ан'к'ачыкойпы чыпъынтогъэ, ынк'о пинтык'этгъи энмэпы.
Ярак пыкиргъи, эвын ынкы ынин экык энмэч ынпыначгын.
Пыкиргъи ынкъам пынлёнэн.
Э'мин' гымнин н'эвъэн?
Ивнин ынпыначга.
Гэвъилин!
Энмэн ытлён ръэвнутэльыт ныпичык'инэт.
К'ол итгъи ейвэлк'эй ръавыльэты к'ытгъи.
Лыгэн пыкэрын'н'ольын напэнрычетгъан, наркыпчевыгъан.
Ръавк'лявыля эккэт ивнинэт:
Ытлён рырэк'эвъюуркыниткы!
Мачынан ныетын.
К'эйн'унынн'э рак'амэтван'ыркын.
Ынк'ор-ым нэтрилгъэн.
Качьараквъэ.
Энмэч-ым вай пыкири ярак.
Лыгэн пыкири — намн'ылёгъан:
Амгынан вальэгыт?
Иквъи ейвэлк'эй:
Ванэван, мури эпэк'эй.
Мин'кы-ым нынымытваторэ?
Иквъи ейвэлк'эй:
К'леграчыко нытваморэ.
Нивын:
К'ык'амэтва!
Иквъи:
Ии!
К'эмиплыткук нивын:
К'ильуткуги.
Иквъи:
Этлы!
К'улильыръугъэт:
–– Мынталяйвыгъан!
Наркыпчевын.
Иквъи:
–– Эгэй, мильуткугъэк!
Ынк'оры ильуткугъи, ынръам нивыпэтк'ин.
–– Мыпаагъак!
Нэмэ нантэрн'ыръовын.
Ынк'оры иквъи:
–– Эгэй, мильуткугъэк!
Эйъым!
Ильуткугъи — нык'улильыръук'ин.
Люур мэн'к'о етгъи мэмлин'ын.
Гак'ынъома етгьи мэмлин'ын.
Нак'амлым иквъэт:
К'ыпаагэ, кыпаагэ, кыпаагэ!
Ынк'оры нивын:
К'ырагтыгэ!
Тэкичгэ налпынрын.
А'мын-ым рагтыгъэ тан'амкытгынтата.
Лыгэн ярак пыкиргъи, ивнин эпэк'эй:
Гэк'эвийгым тэкичгэ.
К'увиги ынкъам мынк'амэтва!
Ынпын'эв увэн'н'огъэ.
Увэма нивк'ин:
А'мын, мытрак'амэтвагъа нымэльэв!
Ивнин ынпын'эвэ:
А'мын-ым, эргатык к'эквэтги ынкырилы!
Йылк'этгъэт.
Кыеквъэт — нэмэ эквэтгъи ейвэлк'эй.
Лыгэн энмык ранъаватгъэ, люур э'йн'эвнин энмэпы:
К'ыетги!
К'ытгъи энмычормэты.
Иквъи:
Ытръэч-ым мин'кыри?
Ивнин энмэпы:
Лыгэн к'илкымъетги ынкъам к'ывэк'этги!
Илкымъетгъи ынкъам вэк'этгъи.
Эвын лылепгъи — ытлён йык'к'айъым ёрон'ы!
Нылгэнык'эрык'эн!
Нивын:
–– Мин'кыри нылк'ытигыт?
Иквъи:
–– Ръавыльэты.
Нивын:
––А'мын-ым мынылпынрыгыт!
Ивнин н'эвъэн:
–– Кита н'ан к'ыгтыгын н'ыркиру, ынкы варкын Н'эвъэнэ ивнин:
Н'эвъэнэ ивнин:
Эгэй!
Йыннэн, ратвынэн.
Люур ынк'о йытонэн иръын чьэчугнэлгин, лыгэн нинэтыттук'ин, нивлетк'ин.
Вай н'отк'эн винрэт, лыгэн райпын'н'оркын — к'ыттуркын!
Иквъи:
Эгэй!
А'мын-ым эквэтгъи.
Лыгэн ярак пыкиргъи, ивнин ынпын'эвэ:
Мэн'к'о о'тчой етгъи?
Ивнин:
Н'оонк'о, энмэпы.
Иа'м-ым?
Ынкы нытвайгым, мин'кыри к'ун гинъэйн'эвигым микынэ энмэпы.
Ынкъам иниквъи.
Вай мыйылгыт винрэт, имчьэчукин нэлгын.
Лен'ытэк' инэтэмъюн'гъи вэчьым.
Ивнин ынпын'эвэ:
Вынэ ванэван, мачынан нэйылгыт.
Качьараквъэ.
Иквъи:
А'мын, вэлынкык'ун!
А'мын-ым ивинигъи эргатык — лыгэн-ым эмчьачокалгык'ай.
Люур льунин умк'ы.
Пэнрынэн.
Э'н'гыпы рэнин.
Тымнэн.
Нивк'ин.
А'мын, к'этэв тынмыгъан.
А'мын, вынэ мырагтыгъак!
Рагтыгъэ.
Э'мэннин умк'ы.
Нак'ам нэрмэк'ин эмчьачокалгык'ай!
Вынэ гумк'уйгым гым, — ынпын'авэты иквъи.
Ынпын'эв качьараквъэ.
Иквъи:
А'мын, како ейвэлк'эй умк'угьи!
Вэлынкык'ун гымнин ивинильын, тэкичгырэтыльын!
Нэмэ эргатык ивинигъи.
Ынръам льунин ръэв.
Пин’кунин торвыентольын йыкыргычыковты.
Тымнэн.
Пыгылк'авычгатгъэ.
Нивк'ин.
Вай тынмын ръавычгын!
Рагтыгъэ.
Нэмэ ынпын'эвэ ивнин:
А'мын вэлынкык'унэйгыт, гыт, гымнинэйгыт гичильигыт!
Ынк'оры к'онпы тайн'атын'н'огъат.
Ытръэч.
C.
Валвин'ын ганымытвален гэн'эвъэнэ, ынкъам эвыр ырык энаральо — рэк'окалгын.
К'олетъылё валвин'ын нытипъэйн'эк'ин н'аргын:
Мин'кырэ-э-э-э мырин'э-э-э-к!
Э-этык'о-о-о-он айгыпо-о-о-н!
Э-этык'о-о-о-он райвалявко-о-о!
Э-этык'о-о-о-о-н рэючгэ-э-н!
А'м вынэ йык'к'эй райвалявкы!
Н'ытогъэ валвин'ын, рин'эгъи райвалявкы.
Ечьаннопыткынык вакъогъэ.
Н'энку эвын нотаск'аквыргын нытвак'эн.
Гитэнин ынкачыкогты — эвын ынкы ивтыл нылевылгатк'эн тагныкытгэмк'эн н'алвыльин'ын.
Нак'ам ынкы к'аатагнык кальанпын'авин'ын нэнанвыльатк'эн.
Ынк'эн нутэск'ычыку гатвален лыгэмайн'ырайн'ын.
Рыногыргэпы чин'къэтувэнин ынанмык'ычьык'ай к'эюукэй.
Въигъи к'эюук'эй.
Кальанпын'авин'а йъонэн, иквъи:
Н'отк'энат ы'мн'от гэрэк'э!
Тытлын'аргыновты ринтыск'ивнин.
Валвин'а пириск'ыченнин ынкъам рырагтаннэн.
Нэмэ ягнагъэ рэк'окалгык'ай:
–– Ако-како, ельой, нэмэ мэн'к'о гак'аанматэгыт?
Нэмъэм аны мэтъак'ытап рэнъэк'эрэвн'ын!
тэгмэлгыныгмил мынтын!
Иик, ытлён эченур вэты тэгмэлгымыгмил к'ынтыгын!
Ии, ынан тэгмэлгыныгмил!
Н'оонко варкын йичьэннуп.
Ынкы рэпкиргъэ, аквыргын ынкы варкын.
Ынк'о рэтлепгъэ, ынкъам ынкы н'алвыльин'ын варкын.
Вэтык'ун ынанмык'ычьык'ай рэгитэн'ын к'эюук'эй ынкъам ынк'эн гынан рэчин'кэгнэрэнн'ын к'эюук'эй, ынан ранмын'ын.
Валемгъэ?
Ии, тывалёмык!
Ээ, к'эквэтги!
Эквэтгъи рэк'окалгык'ай.
Пыкиргъи йичьэннупык.
Аквыргэпы лылепгъи — аны гэлгигиинрэлин рэк'окалгык'ай!
Нык'ааральон'к'эн.
Аны ынрак' тан'ынанкытгэмычьын ы'ск'ак'ойн'ын чин'кэгнэрэннин — тымнэн!
Нэмэ йъонэн кальанпын'авийн'а:
Ы'мн'от н'отк'энат гэрэк'э!
Тытлын'аргыногты ринтыск'ивнин.
Рик'укэк'эе гапэнрыск'ычатлен, ынк'о тэмтэн'ымгонэн.
Тимтигнин лыгэн ынн'ин ымыльэты.
Рэмтэйпын'ын'онэн — имтиткук нылвавк'эн.
Аны нурэск'унн'ыльэтк'ин — э'квырга нитчык'ин ы'ск'ак'ойн'ын.
К'ынвэр ван'эйпыгъэ:
Н'аво-о-ол!
Кита вай к'амынэмтэйпа-а-ат!
Иик, а'мын эты тытаткынъеркынэгыт, чемэт ынк'энак'айына к'аат нэнанмыткойвык'энат!
Кытгынтынтогъэ кальанпын'авийн'ын.
Эвын нинэнрык'ин выквэпойгын ынкъам рыпайн'ын.
Ынкы эмтэтвальын рыннымык кыплынэн рыпайн'а.
Галгэрыннымоллытыръолен рагтыгъэ, ынкы к'аанмы пэлянэн.
Маравчетын'н'огъэ нэмэ рэк'окалгык'ай:
Иик, ытлён иа'м ы'ръунтэтыркын?
Аны ванэван мыръунтыгыт!
Ытръэч гынан алымалкэта!
А'мын, лыгэнитык-ым ръэк'эрэвъюуркынэт мэтъак'ытаптэ!
К'ыпаагэ игыр ынн'ин итык ынкъам уйн'э инэнтэтыткуркын!
Н'ытогъэ валвин'ын.
Рин'эгъи лыгэн нотагты.
Н'оонко вакъогъэ, эвын ынкы ярак'ай нытвак'эн.
Люур н'ыток'аятгъэ лыгакытгэмкыльык'ай н'ээккэк'эй, лыгэн к'ун лыгинъувэткыльук'эй, лыгичеритк'ыльук'эй ынкъам лыгивыльин'ытк'ыльук'эй.
Валвин'а ивнин:
И-и-еэ-мэй, ын'н'атал-ым мэй, мин'кэкинэйгыт нылгэныкытгэмэгыт н'эвыск'этигыт?
Кытгынтыраск'эквъэ н'ээккэк'эй ынкъам ивнин ынин акытгэмкэ ытльайн'ын:
Ыммэй, н'оты н'отын'к'эн рэмкыльын лыганъяткольатыркын!
––Ээ, к'иквын.
К'ырэск'икви!
Ээй, рэмкыльоон, к'ырэск'икви!
Ээй!
А'мын, вэлынкык'унэйгыт!
Рэск'иквъи валвин'ын.
Аны ярачыкон черитэ гэйыръэтлин, лыгэн к'ун — уу!
Нэмэ моогъэ анъяткольатык валвин'ын:
И-и-еэ-мэй, ынн'атал-ым ныкытгэмк'эн ярачыкон!
Вынэ ынпын'авин'ын нылгиринн'эвыльэтк'ин.
Лыгэувильэтгъи ынпын'авин'ын!
К'амэтвальатгъэ валвин'ын.
Ынк'о рагтыгъэ, эвын орвоор тэн'эмъумыннэ гэтинэн'энъюулин.
Нэмэ рэк'окалгык'ай:
Ко-о-о-лё, колё мэй!
Мэн'к'о, ельой, коргытчапэ, галгагновэгыт!
Ээ, нэмъэм рэнъэк'эрэвн'ын мэтъак'ытап!
Аны игыр к'ырым, аны гыт нытэн'к'инэк'эйгыт, ельок'аегыт!
лыгакытгэмкыльык'агтэ ралганъяйвын'ынат, ынкъам ынан нэрэнк'эвиквыт.
Э-эй!
Гэкэн'э эквэтгъи.
Нылгиръилемйыльэтк'ин.
Пыкиргъи.
Н'ытогъэ нэмэ акытгэмкэн'ааккак'ай.
Люур нэмэ кытгэмрэк'окалгык'ай к'олельыръон'н'ой:
У'УУ' УУУ'- Ынн'атал-ым лыгакытгэмкыльык'аегыт!
Кытгынтыраск'эквъэ н'ээккэк'эй, ивнин ытльайн'ын:
Вынэ н'отын'к'эн рэмкыльын лыгивнэтыльэтыркын!
К'иквын.
К'ырэск'икви!
Э-эй!
Нэмэ лыгэвнатыльатын'ой:
Ууу!
Ууу!
Ынн'атал-ым чермыярак тырэск'иквъэк!
Ынк'о лыгэн нытвак'эн ынпын'эвк'эй.
Рык'амэтвавнэн лыгикиткинук'эй.
Плыткугъи к'амэтвак рэк'окалгык'ай, ынпын'эвэ ивнин:
Таам, к'эквэтги ярагты!
Эченур н'отк'эн ынн'э тыляма энвэнтэткэ ыёргээръын!
Рагтыгъэ рэк'окалгын.
Ярак пыкирык, ивнин рик’укэтэ:
Вайвай гэк'эвильэтигым!
Ыёргээръын к'ытрыткугын!
Н'эвъэн галгэкоргавлен, рыпэт галгэкытгынтыръолен, ынк'о рырыткуйвынин ыёргээръын, рыпынчивнин — эвын ынкы ытръэч тымн'эчарэы'лин'ын.
Ынн'атал-ым гэгэргыпынчилин, ринтыск'ивнин ыёргээръын, ы'вэк'уч йъонэн:
Иа'м нак'ам ы'ръунтэтыркын!
Ытръэч ынкы тымн'эчарэы'лин'ын!
Ако элымн'э!
А'мын нэнанъымн'ычвынавк'эн акытгэмкэ ынпын'авин'ын!
Ынк'о тампаагъэ рэк'окалгын тэйн'этгилик.
нк'о нэмэ рин'эгъи валвин'ын.
Н'оонко льунинэт пипик'ылгын'ээккэк'эйгинив.
Ынръа н'ан н'энку нъэлгъи валвин'ын ярак'айык.
Пипик'ылгык'эгти иквъэт:
Э-эпэй, н'оты рэлк'ин'ын гагтыкалеворвынпылен!
К'ырилк'уги!
Э-эй, а'мын, вэлынкык'унэтури!
О-ок, а'мын, ин'к'ун н'авытлывъёк'агтэ!
Рэлк'ольатын'ой валвин'ын ынкы.
Лыгэгтык'амэтвальатгъэ.
Ынк'о нивын пипик'ылгын'ээккэк'эе:
Эпэй, а'мын мынымлюгыт аны!
Ваа?
Вынэ эвыр!
Намлёмгогъан валвин'ын.
Тэн'эмкэвычьэ йылк'этгъи.
Ынръа н'ан эчги йылк'этгъи валвин'ын, нъин'кэлийвыгъэн, ылпыт, вэлк'ылти нэкэлийвынэт.
Ынк'о-ым нэныгъевын:
Эпэ-эй!
Эпэ-эй!
К'ыгъекви-и!
Кыеквъи.
Ынк'о нивын:
Эвыр тэн'эръирэкивээмык к'ывиилгитэркын!
Э-эй!
Рин'эгъи.
Н'оонко-ым вээмык виилгитэгъи.
К'ынвэр эвыр вай к'олельатын'ой:
выркын!
А'мын яран'ы мынычвигъэн?
Ии?
Ако, варкын!
Тымн'амынан нывэтгавчетк'эн, ынн'ъэм виилвиил чиниткин нэнанвэтгаатк'эн.
Митин' а'мын мивыск'иквъэн!
Ии?
А-ако, оча варкын!
ытгынтырагтыгъэ.
Митээн'!
Яран'ы мынычвигъэн!
Н'оонко тын'эвльук!
Вэлер ынн'э тэн'вытрын'кэлин'эв!
Энмэн яран'ы  мынычвигъэн!
Яран'ы эк'ылпэ нэчвигъэн ынкъам ваамэты нэнльэтэтын.
Нэлгын нинэнпылк'эвк'инэт — уйн'э, ныпгылк'эвк'энат нэлгыт, вээмэ нэнанлыплятк'энат.
Ако, уйн'э!
Э'нк'у лын'ыркынинэт!
Чотчоттэ.
Уйн'э!
Э'нк'у лын'ыркынинэт!
Лен'ытэк', вынэ чавчыван'ав!
Рэтэм рэлкынин.
Ако, ынк'эн аны, вынэ чавчыван'ав!
Ымыльо э'нк'у нинэлгык'инэт!
Мимле нэнанлыплятк'эн.
Ы'мн'ан ръэнут мынэлкын?
Кита-к'ун, ынрак' элгыквын к'ыгтыгын!
Рэлкынин.
Ынк'эн аны эвын к'ун гивэ чавчыван'ав-—элгыквын чымн'ак'ымлёльаткэн тэгъен'у лыгнин!
Кита к'ун, ынръа к'ыгтыгын рыпэн'ы!
Рэлкынин рыпэн'ы — нэмэ эргээтгъи.
Эвын к'ун гивэ рыпэн'ы чымн'ак'ымчочеркэн тэгъен'у рэлгыгнин!
А'мын-ым, аны вээм нылгэйычгитк'ин!
Ваамэты пин'кугъи, тан'вытрын' иргъи, ынръа н'ан к'очечьыръон'н'ой:
Вынэ вай ва-а-ай, мыткувлыткурко-о-о-н!
Яномо-оолё-о-от, евъе-е-ев!
К'ъатчаткото-о-к!
Аны мытк'аянэлгыпатыльаярко-о-он!
Мэй, мээй, янонмооле-о-от!
Муурил н'оты илгыпръурко-о-он!
Н'эвъэнэ нинэгитэк'ин рылыплятъё вээмэ.
К'ынвэр тан’авынк'олельыровты к'улик'ул тылемк'ытвитэ итгъи.
Амэчатгъэ этъым вээм умкык.
Ытръэч.
Валвыйн'ын нылейвык'ин эмгытъэтэ гамгалымынк'оры.
К'ынвэр льунин и'гымкын — эвын н'ырак' к'орат нынук'инэт.
Валвыйн'ын ванлягъэ, ивнинэт:
Киткит к'эналпынрытык!
К'утынэ ивнин:
Вынэ к'ыетги, мылпынрыгыт!
Эчги эймэквъи-—э'гычга чит кыплыркынэн.
Рин'эгъи.
Рымагтэты эквэтгъи.
Ынръам льунинэт умк'эт.
Мэмылк'ай нынук'ин.
Нэмэ ванлягъэ.
Ивнин умк'этэ:
Вынэ к'ыетги, мылпынрыгыт!
Эчги эймэквъи — чит к'эплюркынин.
Умк'ы иквъи:
Мэркычгыргын валвыйн'ын!
Мури ныгытъэнмури, чинит нэнанмыморэ!
Рымагтэты эквэтгъи.
Льунинэт о'равэтльат.
О'равэтльата ганмыленат нымкык'инэт рыркат.
Нэмэ ванлягъэ.
Ивнин к'утынэ:
Вынэ к'ыетги, мылпынрыгыт!
Нэмэ эймэквъи.
Эчги о'равэтльата кыплыркынэн-— рин'эгъи валвыйн'ын.
Рымагтэты нылек'ин валвыйн'ын.
Люур льунинэт а'нэлёльымкыт.
Вакъогъэ винвэ.
Нычимгъук'ин, нивк'ин.
К'эйн'ун ванлята итык — наръонтыгым.
Опопы тульэтэ митык.
Ромкавъёттэ въэныт тульэннинэт.
Амнон'эты эквэтгъи валвыйн'ын.
Ынкъам вакъогъэ майн'ывыквыткынык.
Ыннэнчьэн рунин.
Люур ыныгночгата тагъэ челгырэк'окалгын.
Ынкъам ытлён гавъаныванлялен.
Нэнъонтык'эн.
К'ынвэр чимгъугъи челгырок'окалгын.
Ы'мн'ан мин'кыри мыпчен'ин?
Нак'ам валвыйн'а ръэныт нинэнмык'инэт.
К'ынвэр ивнин:
Ынн'атал гынинэт ытлыгыт нытэн'к'инэт!
Ии, — нэнататлын'к'эн валвыйн'а.
Ымы ынээльыт нытэн'к'инэт, ымы чакэттыт!
Ии, — валвыйн'а нэнататлын'к'эн.
Пытк'ылым гыт ырык тан'ын' вальэгыт, ымы ынангытэн'ычьэгыт!
Люур ымыльо въэныт йыкыргэпы рэрэннинэт.
Челгырэк'оката пириск'ыченнинэт.
Акватэты ивнин челгырэк'оката:
Ынн'атал-ым гыт ынанагтэн'кыльэгыт гэмгэгынникык!
Ытръэч лымн'ыл.
Ынн'ин вальын челгырэк'окалгын — ныгыттэк'ин ынкъам валвыйн'ын ныюрык'ин.
Эйпыгин'ынти н'ыраргарэ гынымытваленат.
Энмэн, Эйпыгин'ын н'ирэк' ытленъют — к'ол нэрмэк'ин, к'ол-ым еп ныппылюк'ин.
Ымы пытк'ылым Эйпыгин', ынанынпычьын, н'эрмэк'ин чама ныгыттэпк'ин.
Ытри гатльата ганымытваленат.
Ытлыгын-ым тэленъеп уйн'э гэнъэтлин: энмэн, ан'к'ак гэпылк'этлин эвэнэма.
Льэленръугъи.
К'ол итгъэт Эйпыгин'ын ытленъют ивинигъэт ан'к'агты.
Ытри ыяагты к'ытгъэт.
Люур амнон'гыпы кытыйгыръогъэ — ан'к'ы чимиръэтгъи.
Кытыйга ынк'энат о'равэтльат гынонэты рыльэтэннинэт.
Эйпыгин' нычимгъук'ин.
А'мын, лен'ытэк' рочгынотагты и'ргъэт.
йпыгин'ын ытленъют рочгынотак энмык ы'лыле гатаранленат, мин'кыри к'ун ыныкит рэвытрэнн'ыт —наранмын'ынат.
Рочгынотальа чейвыткульэ нэльунэт ынк'энат.
Нанрагтатынат.
Ынаноткынрак пыкиргъэт ныкитэ.
Рэгъэт ярачыкогты — эвын ытръэч н'ирэк' ынпын'эвк'эгти ёрочыко нытвак'энат.
Ынпын'эвк'эе намн'ылёнат:
Мэн'к'окэнаторэ?
Ынпычьэ ивнинэт:
Вынэ н'от ыяальыморэ, ан'к'ата рыльататъёморэ!
Ынпын'эвк'эе нивынэт:
Ытлён вулк'ытвик майн'ырайн'эпы нарагтынтык!
Вулк'ытвик люур н'ирэк' о'равэтльат етгъэт ынпын'авк'аграгты.
Нивынэт:
Энмэн, йытыйгот нэнтытык эн'эн'ыльэ!
К'ытгъэт ярайн'эты, н'энри рэск'иквъэт — эвын нылгинымкык'ин о'равэтльан нывакъотвак'эн.
Н'эвъэнйыръэ ын'атал-ым нымэйын'к'ин ок'к'амайн'ын йытонэн.
К'утынэ ръэвин парытъым йытонэн.
Ынк'о нивынэт:
Вайын'кы ук'к'эмчыку ымыльо к'ывакъотык!
Айылгытагнык вакъогъат ук'к'эмэчыку.
Ынк'о ръэвин парытъымыйн'ын ырык гаргоча нэнитлитын.
Ынк'эн парытъым нирвык'ин, к'ынур валы гэтчылин.
нивк'ин:
Ивкэ мэн'к'о Эйпыгин' ныетыркын!
'мын-ым ярак Эйпыгин' нычимгъук'ин.
К'ынвэр ытльагты иквъи:
А'тав плякылгын к'ытэйкыльэтгын нымкъэв, эвыр плыткоё к'ытак'ъатыёркын!
Н'ирэче кивкы, тимтин'гъи Эйпыгин', гыттэпчимгъульын чама колё нэрмэк'ин.
Ынк'о ан'к'агты эквэтгъи, гэлыткынык н'элк'иквъи.
Нылек'ин о'рарочгынотагты гэлыткынык, ытръэч нытипъэйы'эк'ин.
Пыкиргъи гэлыткынык рочгынотак — к'ытгъи ынанмъарак'аеты.
Ынкы пыкиргъи.
Эйпыгин'ын увик колё нъумк'ин эмэрмэтэ — мэткиит рэск'иквъи тытлык.
Никвъэн:
Етти?
Ии!
Мэн'к'о?
–– Вынэ н'от ытленъют тыръэтгыпынат.
Ынпын'эвк'эе никвъэн:
Н'утку вэчьым ынк'энат варкыт.
К'ол нымэйынк'ин, ытлён колё нэрмэк'ин,— тымык нылвавк'эн.
К'ол-ым ныппылюк'ин — к'онпы нинэнрык'ин н'ачгымынга ынпычьэ.
Игыр рай майн'ыярайн'ык варкыт.
Эйпыгин'ынэ ивнин к'ол ынпын'эвк'эй:
Кита гынин кэркэр мыйпын!
Ынпын'эвк'эе ивнин:
Ев-ев, китак'ун янор тэгымын'н'э к'ылеркын чоттагнэпы!
Эргатык нарагтымык!
К'эглынангэт, эргатык, еп инъэ, нагтынат.
Эйпыгин'ынэ ынпын'эвк'эйин к'ол кэркэрк'ай йымнэн.
К'ол ынпын'эвк'эй ярак пэлятгъэ.
Н'ытогъат.
Эйпыгин' кан'эгты нылек'ин, к'ынур ынпын'эвк'эй.
Ярайн'ык пыкэрын'н'огъат.
Тыляма Эйпыгин' ымы въэйылк'эйык нъигнэтк'ин, к'ынур ынпын'эвк'эй.
Тытлеты аймавма навалёмын — эвын рай, нытэргатк'эн ынин ынанн'энчьан ытленъюк'эй.
Элкылнин Эйпыгин'ынэ тэргыльын к'олейпы.
Эвыр рэгъэт — ванэван ы'нэлкылын ыргин ынээльын Эйпыгин'.
Тэрганма ытленъюк'эй нивк'ин:
Ивкэ мэн'к'о Эйпыгин' нъыпинтык'ээркын!
Янор Эйпыгин' чимгъугъи.
Ынк'о авэтывак' иквъи:
Вынэ н'отк'энайгым!
Авэтывак' кэркэрк'ай рычимиръэвнин кытъыматык Эйпыгин'ынэ, мин'кыри к'ун колё нэрмэк'ин!
Пэнрыткогъэ ытлён о'равэтльагты.
Лыгэн к'утти о'равэтльат нэнанмык'энат риттилетык.
Э'птэ к'ол ынин ынпычьын ытлен'и пэнрыткогъэ.
Эвын ынкы вагты о'равэтльан тъэттывигъи — к'ытлыги, Эйпыгин'ынэ нинэнинтыткук'инэт.
Ынк'о ынпын'авк'аграгты к'ытгъэт ымыльо, ымы ынк'эн к'ол ынпын'эвк'эй.
Эйпыгин'ынэ ивнинэт ытри:
А'мын, вэлынкык'унэтури!
Ынан яврэнагты мытрэлейвыркын — тэкичгэ тринэрэтыркын.
А'тав мынрагты, к'ынвэр рэлеръугъэ!
Н'ыроргарэ ан'к'агты к'ытгъэт.
Гэлыткынык н'элк'иквъэт — тэпъайн'ан'н'огъэ Эйпыгин'.
Тэпъайн'ама нивк'ин:
Ёо'о-ой-гыт!
К'ы-ы-нлыпля-атытко-о-оркын мо-орыкнота-а-гты!
Еп элеръукэ пыкиргъэт ярак.
ганымытвален а'ткэвма, гэгытъэтлинэт.
Ытръэч ыннэн ынйив нытэн'ъэв гатвален, к'утти ымыльо э'ткин'ыт.
Этлы рэк'у элгыкыльин ытлывъёк'ай.
Ытръэч ынк'эн ыннэн ынйивэ лыги нинэлгык'ин.
Мэмылёк тэкичгэ нзналпынрык'эн.
К'ынвэр, к'ол итгъи, ейвэлк'эе ивнин н'эвмиргык'эй:
Кита ынъевэты авэръэты к'энарэргэ, эвыр ынин ивиникин и'нныпъи к'ыгнатгын.
Н'эвмиргык'эе ивнин:
Рэк'ыркын-ым?
Ейвэлк'эе татлыгнэн:
А'тав мивинигъэк, э'тки тыгытъэтыркын.
Н'эвмиргык'эе ивнин:
Вынэ чамъам рэгынникугъэ, лыгэнитык ратымн'звы, лымэвыр рэпылк'эты.
Вынэ лыгэн гыт эгытъэткэ итыркын.
Н'эвмиргык'эе ивнин:
Тэлвъэм к'ивиниги.
Н'эвмиргык'эе н'ыркэрчыкойпы йытонэнат арэлгын гатоккама ынкъам и'нныпъи аграткынгыпы эйминнин, йылнинэт ытлывъёгты.
Н'ыркэргыпы йытонэнат плекыт эвыр памъят, эвыр к'онагтэ, иръын, къэли, лилит, йылнинэт ытлывъёгты.
Ытлывъёта пынлёнэн:
Микын эвиръыт йытойвынат?
Н'эвмиргык'эе татлыгнэн:
Н'отк'энат эвиръыт гымык эккин.
Гымнин экык ганмылен ынйивэ, еп гыт агтока.
Ейвэлк'эе пынлёнэн:
Иа'м ганмылен, рэк'ыльын ганмылен, микынэ, рэк'ынйивэ ганмылен?
Н'эвмиргык'эй тэргатэты иквъи:
Вынэ к'ырым мытвын, э'тки а'ткэвма ганмылен, гэнтэвиминн'этлин.
Ейвэлк'эе гамн'ылёлен ымъылён'эт, к'ынвэр, вулк'ытвигъи.
Ытръэч ынпын'эвк'эй нытэргыръок'эн, ныкирит гамн'ылёлен.
К'ынвэр, н'эвмиргык'эй иквъи:
Ытлён опопы мытвыгъан.
Н'эвмиргык'эе тывын'н'онэн:
Ынк'эн ганмылен ынйивэ, э'к'энйивэ.
Ейвэлк'эе ивнин:
Мин'кыри рытэ ганмылен?
Н'эвмиргык'эй иквъи:
Н'ирэргэри гивинилинэт ынкъам ганмыленат н'ырок' умк'эт гымык эккэтэ.
Ынкъам ынйивэ эк'инэ мэмлеты гупынъылилин.
Эчги ытлён н'ыпэльын, ынйивэ валята мынгык нэнаркыплык'эн, нэмэ ныпылк'этк'ин.
Ынн'ин рытэ ганмылен.
Е'вэлк'эй авъеткынка вагъэ.
Н'ытогъэ-—эвын гэргыръон'н'олен.
Иквъи:
А'мын мивиник, мэлетгъи.
Ивинигъи, йык'унтэтгъи.
Люур мэмылк'ай ровтыльын льунин, тымнэн.
Э'мэннин, мэткиит нылек'ин, нылвавк'эн.
К'ынвэр вулк'ытвигъи, ынк'о ныкиръугъи.
Пыкиргъи ярак.
Ынпын'эвк'эй галгэкоргавлен, рыпэт ныпэк'эттатръок'эн.
Ытлывъёк'ай йылк'этгъи.
Кыеквъи, пынлёнэн н'эвмиргык'эй:
Ытлён мин'кыри нэрмэвк'инэт?
Ынпын'эвк'эе татлыгнэн.
Ивнин:
Аны к'ун, ныкирит, ы'лён'эт нутэк к'ытваркын.
Лыгэн выквыт увикик к'ъэлеквынэт чама мынга к'ынрыркынэт ынкъам эчгэтты к'ыкытгынтатыркын, ынн'э апан'ъэвн'ытока.
Вытку рэкэгытрэты, ынк'оры рэрмэквъэ.
Ейвэлк'эй эквэтгъи нотагты.
Льунинэт н'ирэк' нымэйын'к'инэт выквыт.
Увикик э'левнинэт, эквэтгъи амкытгынтата.
Итык ынк'энат рымыркучьэвнинэт.
Майын'кы вальыт льунинэт, э'мэтэ рыннинэт.
Рыкытгынтавкы рыпэт выквыт гываск'ычатык кэгытрэтгъи.
Ынк'оры к'утгъи, иквъи.
Этъым тэрмэвык, ратанн'авн'эн.
Рагтытыляма льунин ныппылюк'ин пырк'ак'ай.
Иквъи.
Эплеэн тэрмэвык, н'отк'эн пырк'ак'ай мырэнчимиръэвн'ын.
Энмэн ымъылён'эт гэрэнчимиръэвн'ылин.
Лывавнэн.
Иквъи.
Эви, еп нырулигым.
Нэмэ эквэтгъи панэнагты.
Льунинэт выквыт нымэйын'к'инэт, нэмэ э'мэннинэт.
Янор мэрынрэк'эй, ынк'оры рыкытгынтавнэнат.
Рыпэт выквык ирык уйн'э рытчынинэт, а'матъёт выквыт риттилетык кунинэт.
Рыпэт гайык'ыргалялен, гэлгийык'унтэтлин.
Ынк'оры иквъи.
Этъым, мэчынкы тынъэлык.
Пэнин пырк'ак'ай йъонэн.
Нэмэ лывавнэн рычимэвык.
Нэмэ пэлк'ынтэтгъи.
Ынръа упчитэ нъэлгъи, нымэйын'к'инэт н'ирэк' выквыт н'алгыл нинупк'инэт, к'эйвэ мэткиит.
К'ынвэр, рымыркочьавын'н'онэнат.
Пэнин йъонэн пырк'ак'ай.
Льунин, иквъи.
К'эйн'ун, чамъам.
Пыкэрын'н'ок, кытгынтыпэнрынэн, пыкиринэн'у упынъылинин.
Люур нутэск'ыпынмэтэ рыпэк'эттавнэн, люур н'ытогъэ кэйн'ын ганн'энайпылен, к'ытлыги, кэйн'ин яран'ы.
Кэйн'э чит пэнрынэн, к'лявыля кыплынэн левтык.
Люур тымнэн.
Вэлёйпы эйминнин, эмтэйпынэн, рырагтаннэн.
рыннин.
Иквъи:
Кита мык'амэтвак.
Ынпын'эвк'эе ивнин:
Вынэ нэмэ гиткэлинэт тэкичгыт.
Пынлёнэн:
Микынэ?
Татлыгнэн.
Пэнинэтэ.
Киткит к'амэтвагъэ, ынк'о ивинигъи.
Амк'ынъычо нымэмылёк'эн, нунъэлюк'ин.
Гэмгэгынник нэнанмык'эн.
Элеръугъи.
Ынръам тъытвын'гъи.
Ынръам ы'твыльэтык нырыркольатк'эн.
Ытръэч тэн'ычьын ынйив тэкичгэ нэналпынрык'эн.
Нэмэ к'ол итгъи ы'твыткугъи, йык'унтэтгъи.
Ыныкит яалегты лылепгъи, галгэёо'ръолен.
Лыгэн нылек'ин.
Пыкиргъи ёо'йн'ын.
Рылыпляннэн гынонэты, к'ынвэр нутэт эвытрыкэ нъэлгъэт.
Люур к'ол нутэнут вытрэтгъи.
К'ытлыги, илир гынункин.
Вулк'ытвик рыноманнэн илирык.
Н'ыпэнэн'у таран'гъэ.
Йылк'этгъи.
Кыевык, чейвыткугъи, уйн'э вагъэ эгынниккэ.
Эргатык ынръам к'ачакэнагты.
Люур льунин, йынрыгэн'кы нывакъотвак'эн н'эвыск'эт.
Йъонэн, ивнин:
Нырэк'игыт?
Н'эвыск'этэ татлыгнэн:
Ытлён гым н'утри гэетигым эмъэликъэнк'этэ.
Мурык к'ол к'лявыл варкын, ытлён нытэрмэчьын'к'ин.
Ынк'эйына э'ликэтык э'нк'этэ н'утри тыетык.
Пынлёнэн.
Гынин ытлыгыт варкыт?
Татлыгнэн:
Гымнин ытлыгыт ынкъам ынээльыт, ытленъют варкыт.
Н'эвыск'этэ ивнин.
Гыт-ым мин'кэкыльигыт?
Татлыгнэн:
Вынэ гым ёо'та н'утрилы гинэрэтлин.
Гымнин ытръэч ынпын'эвк'эй варкын.
Н'эвыск'этэ ивнин:
Опопы гым гынан к'энаматагэ.
Вэтгыры вагъэ.
Н'эвыск'этэ ивнин:
Н'утку варкыт тэкичгыт, мыныгтынат.
Нагтынат.
Ынк'оры ы'твырагты к'ытгъэт, пыкиргъэт.
Ынк'оры к'онпы гаёо'ръолен.
Нымкыче киквъэт.
К'этэв мыгтэкичгыльыт.
Мэлетык эквэтгъэт.
Тыляма н'эвыск'эт нанк'атгъэ.
Еп нутэнут эвытрэткэ, н'эвыск'эт кмин'этгъи.
Н'инк'эйк'эй йытонэн.
Алватэн'атын'ок, пыкиргъэт ярак.
Рагтыгъат.
Эвын ынпын'эвк'эй гэк'упк'этлин.
Рыпэт коргава гомръольатлен.
Ынк'оры льэленръугъи.
Нивиник'ин.
Мэмыл нэнанмыткок'эн нымкъэв.
Ейвэлк'эй ынкъам эрмэчьын-рочгыльын
С.
Эрмэчьын гатвален рочын'к'ач.
Н'отэн рочгын'кэн ейвэлк'эй нынымытвак'эн к'леграк.
Ытлён ынин гатвален ытръэч ыннэн тэн'ынйив, к'утти гатваленат э'к'энйивыт.
Ейвэлк'эй гатвален н'отэнк'ач.
Эрмэчьын гатвален рочын'к'ач.
Н'отэн рочгын'кэн ейвэлк'эй нынымытвак'эн к'леграк.
Ытлён ынин гатвален ытръэч ыннэн тэн'ынйив, к'утти гатваленат э'к'энйивыт.
Ейвэлк'эй к'онпы ныгытъэтк'ин, уйн'э этэкичгыкэ к'онпы.
Ытръэч ынъевэты к'амэтваск'эвыльын—нытачайвэвык'эн.
Ейвэлк'эй к'онпы нытэргатк'эн гытъэ.
Ытръэч эмк'ынвулк'ытвик нытипъэйн'эк'ин.
К'ынвэр к'уливулк'ытвик нэмэ нытипъэйн'эк'ин.
Авынтэпъайн'агты к'легран выргыргыръугъи.
Пэнин нытипъэйн'эк'ин.
К'ынвэр ейвэлк'эй йылк'этгъи.
Эргатык кыеквъи инъэ.
Н'ытогъэ — эвын к'ырымэн ынин нутэнут, к'ытлыги, рочгынотак гэнъэтлин.
Нычимгъук'ин, нивк'ин:
Како-како!
А'мын, мин'кыри титык?
Люур, к'ээк'ын вак, рай, к'аврыткын валёмнэн — эмчимгъутэ нивк'ин.
Вэчьым кэлы!
Люур к'леграк тытлепы к'улильэтгъи, иквъи:
Како-како!
Ръэнут гэетлин?
Ейвэлк'эй чен'ыттэтгъи.
К'ытлыги рочгыкэн эрмэчьын.
Эрмэчьэ ивнин:
Вэлчиин етгъи — опопы к'энапэнры!
Этъым тайкавынвы н'анк'о етгъи?
Ейвэлк'эй лыгэн авъеткынка нытвак'зн, мин'кыри к'ун гэчен'ыттэтлин.
Нэмэ ивнин эрмэчьэ:
К'эйвэ валёмыркын?
К'энапэнры, к'энапэнры!
Ейвэлк'эй иквъи, нымэльэвк'эй ивнин:
Э-эй!
Вынэ мыпэнрыгыт!
Эрмэчьын нъатчак'эн н'аргын.
Ейвэлк'эе ытлыгин к'онагтэ йымнэнат, еп ягталмакэн.
Эвын нымэйын'к'инэт аръаля!
Ейвэлк'эй иквъи.
Опопы мычвиткунэт к'онагтэ!
Ейвэлк'эе к'онагтэ чывининэт.
Нэмэ эрмэчьын к'улильэтгъи:
Эк'ылпэ к'энапэнры!
Ев-ев!
К'ъатчаркын, ролмачы!
Эрмэчьын иквъи:
Како-како!
Рыпэт ынн'ин инивыркын!
Люур эрмэчьын нэмэ к'улильэтгъи:
Эк'ылпэ к'энапэнры!
К'ынвэр, ейвэлк'эй н'ытогъэ ынкъам ивнин ейвэлк'эе:
Ытлён тыпэнрыркынэгыт, к'ъатчаркын!
Эрмэчьэ ивнин:
А'мын, лыгэнитык иа'м гэетигыт?
Мытив нымэйн'игыт, лыгэнитык транмыгыт!
Ейвеэлк'эе ивнин:
Ытлён тыпэнрыгыт!
Ейвэлк'эе лыгэн пиринин эрмэчьын!
Эрмэчьин мынгылгын рылыпъэннин тин'уск'ычетык.
Ынк'о-ым ивнин:
Лымн'э мыпэнрыгыт?
Люур эрмэчьын иквъи:
Вынэ ратанн'авн'эн!
Ынкъам ивнин:
Энмэч гымнан гыныкагты ымыльо н'эвъэнти трэйылгыт!
Ейвэлк'эе ивнин:
Тъэр-ым гынин н'эвъэнти?
Этъым нымкык'инэт?
Эрмэчьэ ивнин:
Гымнин н'ирэк' н'эвъэнти — ынн'атал нытэн'к'инэт!
Ынкъам эрмэчьэ гэйытлинэт, ымыльо н'ирэк'.
С.
Нынымытвак'энат йичьэмрэт мытлын'эн ынкъам ыннанмытлын'к'ав ныппылюк'ин н'инк'эйк'эй — ынк'эн ыргин ытленъюк'эй, ынкъам ытръэч тылвыннэн чакыгэт, ынкъам ытлыгын эвыр-ым ынк'энын н'эвъэн,— ромакавкы, к'онъачгынкэнаргарэ.
Энмэн, ынк'эн ынръам пычк'ончакыгэт нылгэранынтыёльавн'эвык'эн к'оленымэты, ынрак' чакыгэт нылгъэнк'этк'ин.
Тэнлымынкыри нырэйылн'ык'ин чакыгэт ынк'эн ытлыгэ эвыр ынк'эн йичьэмрэтэ, ин'к'ун к'ол йичьэмиттумгын амранн'автын'анн'а.
Нак'ам ытльак'ай ынк'эныргэн вэнъым нылгилин'виттэтк'ин ынк'эн н'ааккак'аеты.
Аны ынк'эн тэн'ытръэч чакыгэт тэнлымынкыри нынлейвивык'ин гамганымэты, тэн'вэнлыги нылгъэнк'этк'ин йылык н'эвылпууръу эмрэлгын'э.
Ынрак' кальагты нэтчын рэйылн'ык, итык-ым натан'ылвавын йылык о'равэтльагты.
Аны н'ан ынръа н'энри нэтчын рэйылн'ык!
Лыгэн к'ун пычытръэч чакыгэт нылгинтэвиминн'этк'ин.
Нэмэ кальагты йылык натан'ылвавын.
К'ынвэр, лыгэн авэтывак' наркыпчевын'н'он.
Нивк'инэт:
Тэнлымынкыри мытрэйылн'ыгыт, э'квырга мыттан'ылваквыт!
Опопы ынрак' лыгэн ивинитумгу мынытчыгыт, мин'кыри йылык мыттэгмэтэквыт!
Ынрак' к'ол ы'ръэ ан'к'агты к'ытгъи, лыгэн-ым ыяагты.
Ынк'о пыкиргъи ярак, ивнинэт:
Ынн'атал-ым н'оонэнк'аткэн мыгрыркальын!
Аа?
Ако вынэ мынылк'ынмык эк'ылпэ!
Элкыгьэт.
Ымы ынк'эныргэн чакыгэт нэйн'эгъэн ынкъам эквэтгъэт ы'твэ.
К'ытлыги, ынк'эн гараттален ы'ръэ.
К'ытлыги гэнмарэтлен, мин'кы варкын майн'энмээм.
К'ытлыги-ым, ынк'эн ытлён ытлыгычга гивлин винвэ ытльак:
К'энмарэргэ, пытляк' к'араттагэ.
Ок, како, вынэ нылек'инэт н'аанк'эн, лыгэн к'оон', мин'кыри — нылгэчемгъотвак'эн чакыгэт.
Люур вай вытратычгатгъэ нылгинымэйын'к'ин энмычгын, ваамгыпы ыпыльычгын ынкъам ан'к'агты вальын.
Чымче ан'к'ак вальын энмээм.
Ынк'энат ы'твыльыт пыкитчык'иквъэт энмин'эты, ынкы-ым ы'твэрмэчьу нитк'ин ыргин ытлыгын.
Пыкиргъэт энмин'ык, энмык'ычвэнтатгыргэпы тыттэтгъэт.
Эчги тыттэтгъэт, к'ол омкэты тын'ивынин гьалыгатгама — н'энку упынпыт тэйкивынинэт.
Ынк'оры пыкиргъи уптылк'ивыльын.
Ынръа н'ан моогъат упынпэтыльэтык эвлетэлы о'ра энмын'к'ачагты.
Нычимгъук'ин к'онпы н'эвыск'эт, нивк'ин.
Ээт, нэнрэк'эвыркынигым?
Эчги упынпэтыплыткугъэт, ынръа н'ан нэпиричитгъэн ынкы энмыск'ык н'эвыск'эт.
Мынгыт нэкылтынэт о'рак'аптэгты ынкъам нилгэтгъэн гыткайпы, пэпэкгыпы.
Ынк'о нэнилгик'эвын э'ннык'алетлы оппан'кэнмэпы ынкъам опынпэты нэквутчиргъэн нъомрык'энайн'ын рыркан'элгин'ын.
Ынк'о напэлягъан ынкы тан'авынтэргыльатэты.
Ынкъам ытри пыкэрычгатгъат ярак.
ны ынк'эн н'эвыск'эт нытэргыльатк'эн э'ннык'алетлы.
ны ынк'эн пынлёнэнат ытльата эккэт, ивнинэт:
Э'ми чакыгэт?
Мин'кы пэляткы?
Ытри нивк'инэт:
Н'оонко-ым н'ан мытпэлягъан, ан'к'ачормык.
Ныюн'эквыркык'ин.
Э-эй, — лымаляквъэ ытля.
К'ынвэр вулк'ытвигъи — еп эпкиркэ нак'ам.
Ымволк'ытвэн'эт нытэргатк'эн ытля, нивк'ин.
Мин'кы напэлягъан рытармачьын'авъё пычк'унн'ээкык?
Вулк'ытвик ымыльо йылк'атчагъат э'к'эйичьэмиттумгыгинив.
Ытльа-ым панэна йылк'этык нылвавк'эн.
К'ынвэр н'ытогъэ ынк'эн н'инк'эйк'эйык рээн.
Гатльата н'ытогъат ынкъам эквэтгъэт лыгэн ан'к'ачормыеквэ ныкитэ.
Нылек'инэт н'аанк'эн лыгэн рымагтэты.
Ытля ымтылян'эт нытэргатк'эн, эккэк'эе нэнамн'ылёк'эн:
н'ытогъэ ынк'эн н'инк'эйк'эйык рээн.
Гатльата н'ытогъат ынкъам эквэтгъэт лыгэн ан'к'ачормыеквэ ныкитэ.
Нылек'инэт н'аанк'эн лыгэн рымагтэты.
Ытля ымтылян'эт нытэргатк'эн, эккэк'эе нэнамн'ылёк'эн:
Ыммэмэй, иа'м тэргатыркын?
Чакэк'ай мынылк'ырирыркын, мин'къым варкын.
К'оон', мин'кы напэлягъан.
лыгэн мачьоравэтльан рыркы к'ынур.
Люур вай:
Ыммэмэй, ынн'э атэргатка к'итыркын!
Вай энмэч гым рыркано гэнъэлигым.
Энмэч к'ырагтытык.
Э'тки нэнтэвиминн'этгым йичьэмрэтэ — гаймэйгым энмык э'ннык'алетлы.
Таам, энмэч к'ырагтытык ынкъам к'иквыткы — н'оты ытлён н'отын'кы нылгинымкык'ин рыркы ровтытваркын.
Эквэтгъэт гэккэк'эе.
Пыкиргъэт ярак — ивнинэт ытльата:
Ынн'атал-ым н'отын'кы нылгинымкык'ин рыркы ровтытваркын!
А-а?
Ако элымн'э!
Вынэ эк'ылпэ мынылк'ынмык!
Эквэтгъэт ынк'знат нэмэ ымыльоргарэ.
Ако, како вынэ нылгигиинрэтк'инэт ынк'энат, рыркамкын начамэттанат.
Люур вай к'ол н'аврыркак'ай гэлгэлгыпы пылк'этгъи.
Нычамэттак'энат ы'твыткынык.
Люур вай гынмылкин, к'ытлыги, н'аврыркак'ай, пылк'ыльын, авэтывак' ы'твык к'алгэйпыгъэ ынкъам о'рарымагтэты ы'твык к'алгэрмагтыгъэ, ынкы-ым ы'твъэт тэн'ынъимпэннин —о'равэтльат мимлычыку въиткугъэт.
К'ытлыги, ынк'эн о'равэтльан, ыргин чакыгэт, рыркано гэнъэтлин.
Ынк'о гатльата нымытван'н'огъат н'ан мъэн'инк'эйк'эй.
К'ынвэр н'ан н'инк'эйк'эй мэйн'этгъи, энмэч нотайпы ляйвын'н'ой.
Энмэч к'ынвэр мылытвэй — ылвэт тымын'н'онэнат.
К'ынвэр, энмэч лыгэмчытвэй, ытля нымэльэв рытайн'атын'н'онэн.
Ынк'энат-ым инэнтэвиминн'этыльыт энмэч тымнэнат чакэтта.
Ытлён-ым к'элюк' лён'рагта итгъи, мин'кыри к'ун чен'эт рыркано гэнъэтлин.
Ытри гэккэк'эе тэгнымэльэв нымытван'н'огъат.
Нынымытвак'энат гачакэтта.
Нак'ам тэн'уйн'э этэкичгыкэ.
Эмк'ынвулк'ытвик нытульыгилик'инэт гамгарагты, нытъулетк'инэт.
Эргатык нынток'энат —уйн'э тэкичгыт.
Нивк'инэт.
Микынэ тэкичгыт гэнулинэт?
Эмынн'ин н'ан ван'этгъат.
К'ол нзнтыгьэн нэквутгъэн тытлык ы'ттъын.
Нэмэ ынк'эн тульылк'иквъэт.
Тэгрэтгъэт н'айгыпы, эвыр тытлык пыкиргъи к'ол.
Аны ы'ттъин'ын гатавтавръолен.
Н'эвъэнйыръын н'ытогъэ.
Чит авэтывак' йъонан'о кыпчевыркынэн.
Ивнин ынпыначга:
Ынн'э вынэ!
Э'птэ моргынан мынылгыгъэн мигчирэтыльу!
Рырагтаннэн н'инк'эй.
Н'ээккэк'эй н'оонко пэлянэн, ынкъам ынкы вама нытэргатк'эн.
Ивнин ынныначга:
Вынэ к'ыгтыгын, э'птэ ынк'эн мигчитльылк'ыл!
Вынэ к'ыгтыгын, э'птэ ынк'эн мигчитльылк'ыл!
Йыннэн н'ээккэк'эй- Нанк'амэтвавынат.
Плытук, ивнинэт ынпыначга:
А'мын, иа'м тури нытульэттури?
Иквъи ынпычьын:
Э'тки мури уйн'э атльака.
Мургин ытля гэвъилин, мури гапэлянморэ.
Ивнин ынпыначга н'инк'эй:
А'мын-ым к'илюльэтги!
Н'оонко варкын гымнин илюльэткин выквыт, ынк'энат к'ыяагынат.
Митъэлыги кылвынвыт ынкы варкыт.
А'мын-ым, эквэтгъи кылвынвэты н'инк'эй.
Льунин кылвынвын.
Аны тумгэк'эй гилюльэтлин!
Ымъылён'эт гилюльэтлин!
Эвыр н'ан вулк'ытвигъи, вытку рагтыгъэ.
Ивнин ынпыначга:
Эргатык лымн'э к'илюльэтыск'икви!
Иквъи н'инк'эй:
Ии!
Нэмэ эргатык к'ытгъи панэнагты.
Нэмэ илюльэтгъи — айвэкэнак мыркон' рилгиннинэт выквыт.
Нэмэ рагтыгъэ.
Н'инк'эе ынпыначгын ивнин:
Ытлён айвэкэнат выквыт мыркон' нъэлгъзт!
Ивнин ынпыначга:
Э-эк, ытлён эрмэвыркын!
Н'инк'эй качьараквъэ, иквъи:
Вынъэм йык'к'эй вэнъымыргынан!
вытку рэнайъогъа гынан гым, -  ивнин ынпыначга н'инк'эй.
Н'инк'эе йъонэн выквылгын.
Тэнитчыгнин — люн'нитлитэ рыннин.
Ивнин ынпыначга:
Э-эк, эв а'мын еп энайъока инэнтыркын гынан!
Нэмэ эквэтгъи нотагты.
Нэмэ ынкы элёльатын'огьэ — айгоонкэнак арман' нъэлгъи.
Ынк'эн выквылгын нэмэ йъонэн.
Рилгиннин.
Ивнин ынпыначга:
Ытлён энайъогъэ.
Э-эк, вынэ лымн'э к'илюльэтги!
Вытку гымнин рэлгэтъё райъон'ын, вытку рэнайъогъа.
Н'инк'эе ивнин:
Э'мъим ынк'эн?
Ынпыначга ивнин:
Вайын'к'эн.
Рыльун'эннин майын'кы вальын выквылгын.
Нэмэ эквэтгъи н'инк'эй элёльынвэты.
Аны нэмэ гилюльэтлин!
Нэмэ вулк'ытвик рагтыгъэ.
Йъонэн выквылгын — нэмэ ритлитык лывавнэн.
Ынпыначга ивнин н'инк'эй:
Вынэ ей энайъока инэнтыркын!
Нэмэ элёльынвэты эквэтгъи н'инк'эй.
Аны нэмэ гилюльэтлин!
Нэмэ вулк'ытвик рагтыгъэ.
Йъонэн выквылгын-— риллиннин выквылгын.
Ынръам ынпыначга ивнин:
–– А'мын еп энайъока инэнтыркын!
К'инъытвиги ынръам!
Аны тумгэк'эй еп инъэ нэквэтк'ин, вытку вулк'ытвик ныетк'ин.
Иквъи н'инк'эй:
Вынэ мэчынкы тинъытвик?
Ынпыначга ивнин:
–– Вынэ вытку галгат рин'эмйыльыт ракытвалын'н'он'ын ат!
Аны нэмэ тумгэк'эй гэквэтлин!
Аны гэринъытвин'лин!
К'ынвэр, ымы галгат кытвылын'н'онэнат.
Ивнин н'инк'эе:
Эты вэнъым тинъытвигъэк!
–– Вынэ вытку галгат рин'эмйыльыт ракытвылын' н'онынат!
Нэмэ к'ытгъи элёльынвэты, аны нэмэ гилюльэтлин!
Нэмэ вытку вулк'ытвик рагтыгъэ.
Ынръам выялвыял гэрэркылельэнн'ылин — кылек нэналвавк'эн.
Н'инк'эй иквъи:
А'мын како, вытку титэ тринъытвигъэ?
Рагтыгъэ-ым, иквъи ынпыначгэты:
А'мын епэчгин аркылян'н'ока выялвыял!
Ынпыначга ивнин:
Вынэ к'ээк'ын к'инъытвиги!
Нэмэ эквэтгъи элёльынвэты.
Аны нэмэ гилюльэтлин ынкы.
Нэмэ, вытку вулк'ытвик рагтыгъэ.
Аны нэмэ гарайъонлен выялвыял.
К'ынвэр эвын йъонэн.
Ынпыначгын ивнин:
Вынэ мэчынкы тинъытвик?
Вынэ вытку гырголята рапэн'кон'н'о, вытку ынкы триквъэ.
А'мын колё инъытвигъи!
Нэмэ эквэтгъи энъытвэнвэты.
Аны нэмэ гилюльэтлин.
К'ынвэр гырголяйпы пэн'кон'н'огъэ.
Ивнин ынпыначгын:
Этъым, вэнъым тинъытвик?
Ынпыначга ивнин:
Вынэ вытку гырголята оттыткыната раляйвын'н'о!
Нэмэ эквэтгъи энъытвэнвэты.
Аны нэмэ тъаръылё гэринъытвинлин.
Рагтыгъэ — ивнин ынпыначгын:
Вынэ мэчынкы тинъытвик!
Ынпыначга ивнин:
гымнин экык!
Аны нэмэ эквэтгъи.
Янор нинэнилюк'инэт вытвыттэ, ынк'оры энилюкэ рытчынинэт.
Рагтыгъэ — иквъи:
Аны мэчынкы тынъэлык!
Ынпыначга ивнин:
Вынэ вытку въайыткыната раляйвын'н'о, триквыт.
Эк а'мын, вэнъым!
Аны нэмэ гэквэтлин энъытвэнвэты.
Аны тумгэк'эй гэринъытвинлин!
Янор нинэнилюк'инэт, ынк'оръым энилюкэ рытчынинэт.
Рагтыгъэ-ым — иквъи:
Этъым, вэнъым тымлытвэк?
Ынпыначга ивнин:
А'мын ынн'атал инъытвигъи гыт!
Э-эк, а'мын к'ыпаагэ ринъытвин'кы!
Э-эй, ынръам тынн'ивыркынигыт н'автын'ынвы ыяагты, мэвын мин'кыри ритгъэ н'энку.
Эквэтгъи н'оонрэ ыяагты.
Авынтыляма люур к'эгтилмык'эгти льунинэт.
Еп тыляма к'эгтилмык'эгти аан'катръогъат.
Ивнинэт к'лявыля:
Тынмыркынэтык!
Тилмэ никвъэн:
Ытля етык, мытривн'ын.
Э'тки, мэн'ин мытльугъэн, к'ымэк нанмымык!
Ивнинэт к'лявыля:
А'мын мачынан!
Рымагтэты эквэтгъи.
Эвыр кытчыгъёлгык рымагты нългъи, люур тилмытил етгъи ан'к'айпы.
Эвын рыркайн'ын нинэнрык'ин.
К'лявыл чит атчыркын, иквъи ынк'о:
А'мын, мачынан рэнанмыгъа.
Тилмытил пыкиргъи чиниткин ярак.
К'ытлыги, нивын:
Микынэ к'ымэк нанмымык!
Люур галгъак'айпылен — рин'эгъи.
Авэтывак' пэнрынэн о'равэтльан.
О'равэтльата а'тчанэн ынкы.
Тилмэ ваараленэн — о'равэтльан-ым пин'кугъи гырголягты, рилык инэнрэтгъи.
Аны ынкы к'онпы гинэнрэтлин.
К'ынвэр эвыр йъанкэты ныпкитчык'ивк'ин, вытку нинэтрилк'ин.
Нэмэ ныпэнрыткок'эн о'равэтльагты, нэмэ нинэнрэтк'ин.
Эмынн'ин рытэ, к'ынвэр эквэтгъи ярагты тилмытил.
Рымагтэты эквэтгъи о'равэтльан.
Ынръам н'оонк'о нылгитиркывытрэтк'ин.
Люур тиркытир эйпыткугъи.
Нивк'ин.
Вэчьым йъыйык' эйпыткугъи н'утку.
Аплёратвака люур ининигъи.
Нэмэ к'ол тэлмин'ын нылгийъэчычек'ин.
К'ытлыги, этъым, пэнрыткольын.
О'равэтльата нэмэ пин'кунин гырголягты, нэмэ инэнрэтгъи рилык.
Лыгэн нэмэ наратын'н'ок'эн эвтылягты, нинэтрилк'ин ынкъам ынанчик'ай йъэнкы нирк'ин.
Эмынн'ин рытык, к'ынвэр нэмэ пэлятгъэ.
Тилмытил эквэтгъи гырголягты, к'лявыл рымагтэты эквэтгъи.
Лыгэн к'ээк'ын тылегъи, люур льунин нымным.
Эк'ылпэ пыкитчык'иквъи ынанъяален'к'ачагты ярагты.
Ягынпэгчаквъэ — нэрымъэйн'эн.
Нивын:
Микигыт?
Тывнэн нынны.
Нивын:
Мин'кэкыльигыт?
Тывнэн нымным.
Нивын:
Вынэ к'ырэги!
Ытръэч вынэ эмъыльинэйгым!
Вынэ ынн'ин!
Иквъи:
Вынэ э'тки ы'льыле, вынэ тритк'ыеквъэ ы'льылти тылгык!
Ивнинэт тумгыт ралкойпы:
Вынэ к'ытивыск'иквын!
Нэтивыск'ивын.
Лыгэн нэтивыплыткун — рылгъэ ралкогты.
Аны намн'ылёйвыгъан:
Нырэк'игыт?
Вынэ ран'автын'ыск'эвыльэгым!
Ивнинэт чакэттыт ытлыгэ:
Вынэ вай!
Н'эвыск'этти иквъэт:
Н'эвыск'этти иквъэт:
Гым-ым итык к'ырым!
Э'тки нырулк'ин!
Ымыльо ивръугъэт:
Ымы гым к'ыр
ым!
Эвыр нырульэв тритгъэ, мин'кы варкын н'элвыл?
Кита мык'аагынрэтыск'эвык!
Нивын:
Ытръэч-ым чамъам!
Иквъи:
Вынэ гайман'эн, трэлк'ытгъэ!
Нивын:
Эвыр мэчынкы, к'ылк'ытги н'алвыльэты!
Эквэтгъи.
Пыкири н'элвылекы, эвын гэлгик'упк'этлин н'элвыл.
Аны тумгэк'эй гинэнэвиивлин лымынк'оры!
Лыгэн рагтыгъэ, эвын н'элвыл гэлгэчьэтлин.
Ымыльо ынкэкин нивк'инэт:
А'мын, мин'кыри нинэнтык'инэт н'элвыльыт?
Элеръук ивнинэт ынпыначга:
А'мын-ым, к'ырагтытык!
Акватын'ок янор плякылгын нэтэйкыльэтын ынкъам так'ъальатгъат.
Ынк'оры эквэтгъэт.
Нэмэ тылянвык нэльунэт тилмык'эгты.
Айгоонкэнак майын'кы гэнъэтлинэт.
Эвын ынкы тэлмин'ын нытвак'эн.
Еп ыяа пэнрыткогъэ тэлмин'ын.
О'равэтльак к'ача нытвак'эн онмычыко к'анъявыйн'ын.
Нак'ам ынкы к'ача оттин'ын нотаск'ычыкойпы вальин'ын.
Ынкыри рэгъэт.
Лыгэн рай нинэнк'ээръувк'ин рычыпъыткувкы мык'ыянвыт уттыт.
Майн'оттин'ык инэнрэтгъи тэлмин'ын — тыгинрык нэналвавк'эн.
Ынкы вальын нанмыгъан.
К'эйтилмыт ымы нанмынат.
Ярак пыкирык, ынпыначгын гакачьаравлен.
Ганымытваленат ытлыгын, ытля ынкъам ыргин экык.
Эккин нынны энмэн Вытрытва.
Иа'м нынну гитлин вытрытвагыргын?
Эплеэн-ым мынпалёмтэл рымагтэты.
Ынк'энат лыгэн'ъочо ганымытваленат.
Лыгэн к'ун тэн'уйн'э гатвален ыргин тэйн'эт.
Нак'ам вынэ ыргин экык лыгэн тан'к'онпы кынмэчыку нывытрытвак'эн.
К'ынвэр, к'улиникэк ытлыгык'эе ивнин:
Лыгэн тан'к'онпы ытръэч кынмэчыку вытрытвальатыркын!
Ынн'э мытгытъытэвиминн'ыркын.
Вынэ вачак' тан'ванэван ымы ночнэнат ытлыгыт.
Нак'ам ымы ытлыгык'эй гэмэчпэлк'этлин эвыр ымы ытля.
К'ынвэр ынн'ин ытлыгын тайн'атгэлен'н'огъэ.
Милютэт нэнанмык'энат эвыр рэвымрэвк'эгти, тин'урэ нэнанмык'энат.
Ынкъам ытлыгэ экык нинэнтэйн'этк'ин.
Аны тан'к'онпы нинъэйн'эльэтк'ин ытлыгэ экык:
Лыгэн ытръэч тан'к'онпы вытрытвальатыркын кынмэчыку, нак'ам авнатайн'атрэрка!
Вынэ тан'ванэван вэнлыги ночнэн.
Аны н'ан ынн'ин тан'ъотчой ганымытваленат.
К'ынвэр рыпаавнэн рымараватык экык, э'квыргъам панэна к'ол нинэнтык'ин нинъэйн'эльэтк'ин.
Ынк'о ынк'эн н'инк'эй а'атчеко нългъи.
Ынн'ин-ым тэпэнинэн'э нытвак'эн.
Ынк'о вай эчги ныгъевк'инэт инъэ, ныныгъевк'ин экык, ынръам вэнъым галгомръольатлен.
Нивк'инэт ытлыгыт.
Ынрак' иа'м омрольатыркын?
Нымн'ылёвылгык'энат эккэк винвэ.
Ынк'о нэмэ к'уливулк'ытвик ныйылк'этк'инэт, ныгъевк'инэт— эвын нылгомръольатк'эн.
Ытлён иа'м номръольатк'эн амк'ынйылк'ыма?
Вынэ, этаны, э'квырга эмэчьэтэ ынн'ин варкын.
Этъым аны, — ночыткок'эн ытльак'ай.
Нак'ам эвыр винвэн'иву нылгык'ин экык, ынрак' тэн'эмвинвэ нывэтгавк'энат.
Нылк'утк'ин йылк'ынвэпы, эвын галгомръольатлен.
К'ээк'ынук'эй вак мэск'упк'этгъи экык.
Чит-ым к'эглынангэт ытлён мэчегрыльын.
Нивк'инэт:
К'эйвэ ытлён, эты, этлы этъылкэ итыркын?
Амъатав-ым иа'м нык'упк'ынтэтын.
К'олетъылё нэгитэгъэн, эвын гэлгик'упк'этлин.
Нак'ам панэна ныгъевк'инэт — нылгомръок'эн а'атчекк'ай.
Тан'ванэван ы'нэлкылгъэн, иа'м номръольатк'эн.
Ытлён, к'ытлыги, ныкитэ нывэнвынток'эн ырыкайпы ынкъам н'анк'эн лыгэн нэквэтк'ин ыяагты.
Ынкы-ым нымгок'эн рэрмэвн'ык.
Лыгэн ынанмайн'ычьын н'эгны нинэльук'ин — нымгок'эн илюльэтык.
Н'энамгок'энат рыттэтъюук нылгинымэйын'к'инэт выквыт, н'айыткынык-ым нэнапэляк'энат.
Ынк'о эргыръон'н'ок нырагтык'эн.
Пытляк' пэнинэк ныйылк'ын'н'ок'эн.
Ынкъам ынк'эната ныгъевк'инэ'т — эвын галгомръольатлен.
К'ытлыгъим, эвын ынн'ин нитк'ин ныкитэ.
ытлыгык ныйылк’этк’ин, рок’алык, ынкъам ванэван ы'нвалёмын н'ытольын.
'улиникэк люур вай ы'лё пыкиргъи мин'кэкин итрэтк'эй агтымкыкыльэн.
Вынэ н'анк'эн н'ан ининигьи ыяайпы итрэтк'эй.
Лыгайылгаквъат ытри, ытльак'ай эвыр ытлыгын.
Нивк'инэт:
Вынэ н'оты э'к'эльыт!
Нак'ам ыргин яран'ы тылвамынан вальык'ай.
• Таам вынэ, вэлер к'ывинрэтги аны!
• Ръэнут-ым льуткы?
• Ръэнут-ым льуткы!
Тэлвэ гэмо э'к'эльыт пыкитльэт!
Ивнинэт эккэтэ:
• Эвыр рапкэрын'н'он'ыт, к'иквытык гымыкы.
К'ун энмэч к'ынтогэ, к'ыетги!
• Вынэ вытку рэтэн'вытрэнн'ыт ыргинэт ирвыт, вытку ынкы к'иниквытык.
Вытрытвай!
Ооок, аны к'ывинрэ-э-э-тги!
К'ытлыги-ым ытлён нывэнвавэръэпык'эн, мыркогты нынъэлк'ин.
Ынк'о иквъи ытлыгын:
• Н'оты тэн'вытрэтгьэт ирвыт ыргинэт, пойгыт!
• Н'ытогъэ Вытрытва, эвын нинэнрык'ин пойгын.
Нак'ам лыгэн нытк'ичгытрэтк'ин.
Чоттагнык к'ээк'ын вагъэ Вытрытва.
Ытлыгыт нылгимэтивэтк'инэт.
К'этэв-ым ытлён рэк'ыркын, вытрытвальын кынмэк?
Люур пыкиргъэт э'к'эльыт:
Мээй!
Э'ми к'эйвэ эты гавынральылен!
Вынэ вай н'отк'энайгым, авынральэгым!
Гапойгыма н'ытогъэ.
Ынк'о манан'атгъат ытри.
Ынн'атал-ым тылвамынан нэнтын тумгэк'эй Вытрытва!
Пэнрынэнат Вытрытвана.
Лыгэн Вытрытва пойгырэн'агъэ гырголягты!
Лыгэн нэнавагралек'энат Вытрытвана, нинэнпирк'ивык'инэт ынкы, нэналгэнмыткойвык'энат э'к'эльыгинив.
Ыргин маравгыттапычьын нылгик'улильэтк'ин:
К'ылк'эгнэвыркыниткы тин'урэ!
Эвыр тин'урэ нылк'эгнэвк'ин Вытрытва, ынрак лыгэн, гыргол вама, тэн'эмгынунэтэ нинэчвик'инэт тин'урмъэмит.
Ынк'о, к'ынвэр, кон'н'онэнат э'к'эльыгинив Вытрытвана.
Энмэч гынтавын'н'огъат чымк'ык.
Вынэ ынн'э эгынтэвкэ-э-э!
Чен'эт-ым пэнрыткотык!
Ээй, вынэ к'ылваквытык!
Чиниткин тин'ур йытонэн ынкъам гынтэвыльыт нэначен'к'айвык'энат ыяакэнат.
Ынкы-ым нэнанпэк'этыльавк'энат.
Ымы ыргин маравгыттапычьын ганмылен.
Ытръэч ыннэнчьэн лён'ынма гынтэквъи.
Ынкъам ынк'эн гамн'ылтэтлен яральэты.
Вынэ Вытрытва, плыткук, галгомръолен.
Нивк'инэт ытлыгыт:
Ытлён ынрак' титэ гэрмэвлин?
• К'оон', титэ гамчытвэлен.
Нак'ам ынрак' микынэ пойгычгын гэтэйкылин, алымы чит уйн'э апойгыкыльэн.
Ытръэч-ым аны вэнъым тагнытотъек'энайн'ын пойгыйн'ын, нак'ам нылгинъумк'ин.
Нэмэ-ым ынн'ин нымытван'н'огъат рымагтэты.
Тэн'уйн'э еп э'к'эльыкэ нытвак'эн.
Тан'ак'очеткынка камлелы.
Нэмэ-ым лыгэн йылк'ыма уйн'э нынъэлк'ин: нэквэтк'ин элёльынвэты, к'ытлыги.
Аны тан'этъо гэлгэрмэвлин, нак'ам тан'этъо гэлгик'упк'этлин.
Тэн'эмныкитэ нилюльэтк'ин.
К'олетъылё нэмэ рай ининигъи э'к'эльитрэт, тан'этъо нылгинымкык'ин.
Нэмэ рай айылгаквъат ытлыгыт:
Коолё, колё, аны нымкык'ин!
Ынн'атал-ым эты игыр наранмыгыт!
Тан'ванэван ночыткон ытлён, кынмэчыку нывытрытвак'эн.
Вынэ вай, этъым, игыр к'ырым мынъегтэл!
Эвыр лылет ыргинэт рэтэн'вытрэнн'ыт, к'иквытык гымыкы.
Ээй, — гэпичыкэвлинэт.
Вынэ н'оты пыкэрын'н'огъат.
Гак'олема нылек'ин этратчын'ын.
Нылгик'улильэтк'инэт:
Ав-ач!
Ав-ач!
Рэк'ын ивыркын, этъым игыр рэегтэлгъэ!
Чама лыгэн амалван' нык'улильэтк'инэт, ин'к'ун найылгавын Вытрытва.
Нэмэ ытлён нывэнвавэръэпык'эн.
Иквъэт ытри:
Н'отъым эймэквъэт, энмэч лылевытрэ нъэлгъэт.
Н'ытогъэ Вытрытва.
Эвын ынкы нытвачак'эн а'к'альымкычгын.
Ав-аач!
Вытрытва!
Ынн'атал-ым игыр мынмарав!
Вынэ колё тэн'эвиръыльыгинив.
Нак'ам тан'амныкытгэмк'энагэнэв.
Ирвыт ыргин тэн'эмнымэлк'инэгинив.
Ынк'о ивнинэт Вытрытвана:
Вынэ тури к'ыпэнрыткотык, чен'эт-ым тури пэнрыткоркынэтык вэлвальэты.
Аны гапэнрытколенат, к'ынур лыгэн н'алвыльыйн'ын!
Гакытъыматлен тумгэк'эй Вытрытвак'ай.
Мынгыткэн ы'лён'эт гапойгымаравленат эвыр ныкирит мынгыткэн.
Ынкэкин ыннэн к'лявыл нылгинэрмъэв гатвален.
Ынк'о ынк'эн этратчын'ын тэнтылетъэттывитэ итгъи тан'авынмайн'ымаравмачы.
Алымы тан'амынан нынтык'ин Вытрытва, вачак' вынэ еп мэчынкы нинэнтык'инэт.
Эчги амн'ырооткэн ы'лён'эт нъэлгъи маравтагнэпы, люур рай тан'авынмаравма энмэч нылгитъэттывик'ин маравратчын'ын.
Эчги к'онъачгынкэн ы'лён'эт плыткугъи, тан'ымыльо тымыткойвынэнат, ытръэч ыннэн ынк'эн ынанпойгымлычьын пэлятгьэ анмыка.
Аны н'ирэргэри тан'к'онпы гамаравленат пойга.
Э'квырга нылвавк'энат, мэн'ин ипэ рэналватгъа.
Э'квырга, к'ынвэр, гэтэн'пэн'ъивэтлин а'к'альыармачьин'ын, мин'кыри к'ун ытлён вэнъым эчьыльу гитлин.
Люур вай тан'авынпойгымаравма пойгын рэчгэттавнэн н'оонрэ.
Иквъи а'к'альыармачьин'ын:
О-о-ой!
Энантэнмаквъэ вынэ, энантэнмаквъэ энанмыгъэ!
Э-э-эй!
А'мын инэнэн'ъэлеквъи!
А'мын-ым ытлён, энанмыгъэ, ытръэч вэты ыныкит рэнатынпы пойга, вэтык'ун рэтгинрын'ын пойгын.
Ыныкит этгинрыкэ рапэлян'ын пойгын, лыгэн-ым рымагтэты тэн'к'ырым к'эрмэкви, лыгэн ыннэнпэнинэк ратваркын, энмэч-ым йъэлыги яалегты рэмэчрултывиркын.
Элымн'э, ынрак' иа'м?
К'оон', эплеэн-ым ынан ратаан'н'ын.
Ынк'о ивнин:
Вытрынтэтгъи а'к'альыармачьин'ын ынкъам лылет рымн'ытавнэнат.
Тынпынэн Вытрытвана.
Лыгэн эвыр ынкы въигъи к'лявыл э'к'эльин.
Ынрак' лыгэн въинэн'у гэлгъивэтлин.
Тан'ымыльо тыргырил гатымлыръолен.
Пойгын тыгинрык нэналвавк'эн.
Пойгын ынкы гатан'к'онпын'авлен.
Вытку мынгытк'авык ы'лёк ^ тыгинрынин пойгын.
Гэрэтгинрынлин ынн'ин мыкэльу ы'лён'эт, мин'кыри к'ун тэн'эмэрмэтэ тыргытыр гакыттымлыръолен ынкъам ынк'эната нэналвавк'эн тыгинрык пойгын.
Вытку мынгытк'авык ы'лёк гэк'ытвилин ынкъам гаманан'атлен эрмэчьин тыргырил эвыр-ым вытку ынкы тыгинрынин пойгын.
Ынк'о рагтыгъэ.
Нэмэ галгомавлен Вытрытва.
Ытлён нылгинычен'ыттъэв гатвален рыгъевкы.
К'олетъылё ивнинэт ынинэт ытлыгыт:
К'оон', (нак'ам к'ырым нымн'ылтэлын ытлыгэты).
выр титэ рэнаныгъявын'н'онтык, ынн'э рыйиткутэ инэныгъевкэ, ытлён титэ рыйиткутэ ринэныгъевн'ытык' к'ымэл-ым а'ткэвма ринн'ытык.
Элымн'э.
Ынн'ин нынымытвак'энат рымагтэты.
Элеръугъи.
А'мын-ым аны элек галгоматлен.
К'олетъылё ытлён йылк'этгъи ёрочыко.
Ынк'о ытлыгэ рыгъявын'н'онэн рыйиткутэ.
Лявтэпы рыйиткунин.
Люур вай, к'ынур милгэркин мэк'ым, н'аргыногты ирыск'ычетгъи, ёрочыкойпы н'аргыногты гарычгыпэн'колен.
К'улильэтгьи:
И-и-и!
Икыккаа!
Икыкка!
Вынэ н'ан алымы к'эйвэ тивтык, ынн'э рыйиткутэ инэныгъеквэ!
К'ун э'квырга ынрак' гантыяатлен.
К'оныръым мин'кыри мыныныгъеквыт?
Лыгэн кыпля лявтэпы эвытлым ывэкэйпы.
Валёмтык?
Нэмэ ынн'ин нынымытвак'энат.
Ынпыначгык'ай нотагты чейвыткугъи.
Этъым а'тав, мэн'инрин гун'этлин н'энри.
Ынк'о рагтыгъэ.
Ярак пыкиргъи.
Экык ивнин:
Ынн'э вэты н'оонрэ гытгычормэты элк'ыткэ.
Ыныкит рэлк'ыты-ым, а'ткэвма ратвагъа.
К'ырым к'ыегтэлги.
Ако элымн'э к'ырым мыегтэлык, ынрак'-ым иа'м?
Вытку-ым эвыр уйвэлен'эн'ыльэ ринуйвэлгьэ, к'ырым итык эюлыльэ.
Вытрытва к'оныры нотганн'энайпык'эн.
К'олетъылё вэнлыги эквэтгъи нотагты.
Ынкы гытгылын'кы йылк'этгъи.
Галгъомрыйылк'атлен ынрак' ынкы тан'вытрын'.
Люур вай йъонэн рак'ъоравэтльата.
Тан'вытрын' ныйылк'этк'ин.
Ынръам н'ан чамэттан'н'онэн.
Пыкиргъи ынкы.
Въаройпынэн к'лявылчын'а.
Ынк'о пойгын чиниткин йытонэн.
Ынръа вай чит тынпыркынэн.
Эчги пойгын н'энри ръылиск'ыченнин чит, ынръа н'ан уйн'э вагъэ.
Гарычгыпэн'колен н'оонрэ.
Эвын гитэнин, мачн'оонко нытвэтчатвак'эн.
Ынк'о иквъи ынк'эн гытгык'лявыл:
Иа'м н'утку йылк'ээркын?
Алымы к'эйвэ никвыт ытлыгэ!
Ии, иниквъи.
Нак'ам-ым иа'м, вэлчиин н'анк'о йылк'ыск'ивыркын?
А'м, вынэ итык эвын нымэлк'ин, тымн'алголяк' нутэнут яаёлк'ыл.
Ээй, вынэ к'ъэтйивчитги гымыкагты!
Пэнрынэн гытгъалявыля.
Пойгымараквъат ынкы.
Мытлын'эн ы'лёт мараквъат гыргол.
Вынэ э'тки, этъо гэрин'эмйытвилин Вытрытва!
Нэмык'эй-ым гытгъалявыл вынэ ныпойгымлык'эн!
Энмэн аны вэнъым нылгоматк'эн!
Тиркытир нылгарманытгытлягнак'эн о'равэтльагты.
Галгэмаравленат гыргол.
Вытрытва нылгиныйык'ъэв ныталк'эвыльатк'эн лымынк'о.
Нак'ам яръальа гэмо маравыльыт.
Люур аны вай тиркык выйильэтгъи.
Нивк'инэт яральыт:
К'ыгитэ аны!
Ръэнут?
Люур вай нымэчеймэвк'ин мачн'отэнк'ачагты.
Ынк'о к'ынур о'равэтльак'ай вытрэтгъи тиркыгйит.
Аны этъо ынкы:
К'ыгитэ аноо!
Ытлён ынрак' лыгиръэнут?
К'ытлыги вай, тиркыгйит нынъэлыльэтк'ин тумгэк'эй Вытрытвак'ай.
Аны ынк'о ярайпы нытаск'эвк'эн, к'ынур н'ан ачьэк'к'ай, вагралеткольын.
Ынк'эн, к'ытлыги, ныкытьыматк'эн гытгъалявылеты.
Тан'вэнъым нык'улильэтк'инэт, ыныкит н'ан ныталк'эвк'эн ярак:
Вынэ!
Вынэ!
Ытлён ынръа ръэнут?
Нак'ам лыгэн, ыныкит н'ан ныталк'эвын'н'ок'эн ярак, тан'вэнъым нымэйн'ъэв нывъёпчъайн'ак'эн, к'ынур йъакытыйгын.
Эчги н'ырак'ав ы'лён'эт нъэлгъи, ынръа н'ан гыткат тан'амэвтылягты тагъян'ын'н'огьат.
Мытлын'к'авъылёк волк'ытвэма тан'авынмаравэты гытгъалявылчын'ын гыткапэрк'ыгъэ, эвыр ынкэк'эй ынин пойгын тэгрыткугъи н'оонрэ.
Лыгэн эвыр ынкы Вытрытвана анн'энаск'ык тынпынэн.
Ынн'атал-ым ынкы тымнэн, вэлер ымы ганвэтгавата.
Ынрак'-ым тан'вэн-ым пойгын нэмэ гак'онпын'авлен гылгык.
Нэмэ нинэрэтгинрынйивн'ык'ин пойгын.
Аръаля пойгын гэтгылетлин ынык гылгычыку ынкъам гэк'ыск'ычевлин.
Чама-ым эрмэчьин гылгын гатымгыръолен, ынкъам ынк'эната нэналвавк'эн тыгинрык пойгын.
Вытку льалянръон'н'ок тыгинрынин пойгын.
Аны галгомръолен Вытрытва.
Тыгинринэн'у гакэттываръолен ынкъам гарычгатлен лыгэн ы'лыткынык.
Аны нак'ам ныргэлк'ин ы'лчыкогты эвыр мальатав нынток'эн ы'лчыкойпы ынкъам нэмэ нарычгатк'эн ы'лыткынык.
Эвыр к'ээк'ынук'эй вак' нэмэ нэргээтк'ин ы'лчыкогты.
К'ынвэр тэн'эмынн'ин итэ эгынтогъэ.
Ынк'о авэръэпыгъэ.
Ынк'эн увэран уйн'э нытчык'ин, ынръам алвайпы нынъэлк'инэт.
К'ынвэр, тэн'уйн'э рытчынинэт ымыльо увэрат.
Лыгэгытъатын'н'огъат — уйн'э этэкичгыкэ.
К'ынвэр, гамгатын'ачьылгын пырын'н'онэн, э'митлён нычачак'эн, тагнон' вальын.
К'эглынангэт, к'утти нымэлк'инэт — ынк'энат аръаля нинэльук'инэт тэйкык ронвы.
Ынк'эната нык'амэтвак'энат.
К'ынвэр, чымчин уйн'э рытчынин этэн'тын'эчьыкэ.
Рымагтэпы ляйвын'н'огъэ тын'ачьэты.
К'ол нитк'ин нутэгчик  ръэгынникыт нинэльук'инэт.
Нычимгъук'ин, мин'кыри тымынвы гынникыт, амалван' вальыт льоёттэ: ылвэт, милютэт, рик'укэт, йильэт,—ымыльо нутэск'ыкин гынникыт.
Чемгъон'н'огъэ, мин'кыри тымынвы гынникыт.
К'олерагтык, ярачыкойпы энарэрык, льунин ырыт.
Ынръам ванэван нивын, н'отк'эн гыннин'н'ыттыкин.
Панэна нычимгъук'ин, мин'кыри тымынвы гынникыт.
ръэнутэт н'отк'энат?
Ымы ынкы нытвак'энат мъэмит амалван' вальыт — выквэн, ван'к'ытэн.
Нивк'ин рычечьанма.
К'ырымэнат тымн'эръэнутэт, вэчьым гыннин'н'ыттыкин.
К'утти мъэмит нинэймитк'инэт — нирвык'инэт, к'утти мъэмит нинэймитк'инэт — гэкылгылинэт.
Рыпэт эйылк'эткэ ван'н'огъэ, к'онпы ырытэты чимгъук.
К'ол нинэнтык'инэт, нэнагток'энат ырыт-ым ынкъам мъэмит.
К'ынвэр, элкылнин, мин'кыри рытэнмаквыргын яанвы, лыгэн тэн'чимгъуплыткунин яанвы.
Ытръэч ваырват йыпатык нэналвавк'эн.
Нивк'ин.
Ырыт ныгтык'эн ваырват йыпатынвы.
Панэна н'ирэргэри нылвавк'энат йыпатык.
К'ынвэр выква энатрэва, ин'к'ун ваырват ныйпатын.
К'ынвэр нэплыткугъэн.
Ынк'оры таан'ын'н'онэн.
Рынныкон нэнайпатк'эн, нинэнырыткук'ин — ыяагты нылк'ытк'ин.
Амк'ынъычо рагъёчанн'ын'н'огъэ ырыткук.
К'ынвэр, гыюлетгъи.
Ръэнутэт тымын'н'нонэнат гынникыт: милютэт, йильэт, рик'укэт ымы галгат.
Ынк'эната к'амэтван'н'огъат.
К'ынвэр, ымы ылвэт тымын'н'онэнат.
Эвыр нычьэченръук'ин, льалянръогты эвиръыт тэйкынинэт.
Лыгэн тэн'ытвигъэт нымытвак — тэкичгын ван'н'огъэ чама эвиръыт.
К'ол нитк'ин чейвыткук, нымкытйик'ин ылвук.
Эмчымк'ык нэнанрагтатк'энат.
Ытлянъёгты нымн'ылтэлк'эн пыкирык.
К'утти пэляёттэ нэнатвык'энат.
Ытленъютэ нинивк'ин:
Э'птэ гым мычейвыткуркын гыныг рээн ынкъам мывинрэтыркынигыт.
Чакэтта нинивк'ин:
Лыгэнитык импэк'эвигыт.
Пылевыр-ым н'утку к'эн'ъэлетыркын.
Ытленъютэ нинивк'ин:
Рэк'ык мэн'ъэлетык, уйн'э эмигчиркэ?
Чакэтта нинивк'ин:
Ынан тралпынрыгыт мигчирэ.
Ытленъютэ нинивк'ин:
Китак'ун, к'эналпынрыгэ игырк'эй!
Ии, мылпынрыгыт, — чакэтта ивнин.
Н'ытогъэ чакыгэт н'аргыногты.
Н'ирэк' выквыт ратвынэнат — к'ол нымэйын'к'ин, к'ол-ым мэчныппылюк'ин.
Ивнин:
Н'отк'энат к'онпы пан'ъэваттагнэты к'ынмигчирэвыркынэт авнапан'ъэвн'ытока ымъылён'эт.
Вытку рилгитык лывавын'н'ок, к'ыпан'ъэвн'ыторкын.
Нак'ам лым ыныкит мэчынкы рэнъэлгъэ, гымыг рээн раляйвын'н'огъа нотайпы.
Лыгэнитык игыр а'к'аляйвын' вальэгыт нотайпы.
Нотайпы ныпкирк'ин чакыгэт.
Лыгэн увик ытленъюкин нычелгыръок'эн.
Омэты иниргин'э нэналпынрык'эн, ин'кун омэты ныйылк'этын.
Ынкъам э'птэ чакыгэт, нотайпы ляйвыма, колё нэн'ъэлетк'ин.
Нылвук'ин-ым, выквыт, рынрыёттэ, нэнанпаавк'энат.
Нытъэтйик'ин, нынръоек'эн — н'ирэют нинимтик'инэт, н'ырок'ав-ым э'ннэпы нинэнрык'ин.
Панэна ынн'ин нырагтытыляк'эн эмтэтковты, этлы чейвэ элекыльин, ин'к'ун нэрмэвын чама нинъытвигъэн.
Пыкирык ярак, ытленъютэ нинивк'ин:
Вэрин-ым, гэчевкы варкын, амалван' вальыт гынникыт льуркынэт!
Чакэтта нинивк'ин:
Ынан эвыр мэчынкы рэнъэлгъэ, гым ярак тратван'н'огъа.
Ванэван мытэн'ычьэтык, гынык майын'кы тэн'ъэлетыркын.
Нак'ам лым трэтэнгыен'гыт, мэчынкы рэнъэлгъэ.
Нак'ам лым гымыг ляйвынвэпы раляйвын'н'огъа.
Лыгэнитык игыр пагчен'гыргэгыт.
Ынк'оры ивнин чакэтта:
Китак'ун мыльугыт, мин'кыри нинэнтигыт выквыт!
Эйминнин ытленъютэ мэйн'ычьын выквылгын, йык'у мин'кыри нинэнтык'ин, нинэнмыркучьэвк'ин.
Ивнин чакэтта:
Эк!
К'ымэк мэчынкы ганъалын'н'ойгыт!
Эченчи киткит к'эйык'ын мэйн'ычьэ тралпынрыгыт выква.
Ивнин:
Н'отк'энат к'ынмигчирэвыркынэт тэпэнинэн'э.
Ытленъютэ нэнатаан'к'энат — нитчык'инэт.
Э'тки, нитчык'инэт!
Чакэтта нинивк'ин:
Тылвыэ'ткин'ыт еп, ымы чамъам ринэвинрэты.
Ынн'атал н'отк'энат выквыт райъон'ынат, ынн'атал а'тав н'ирэмури мынляйвын'н'омык.
Энмэч к'ык'итпыльээркын, липле гымыг рээн к'ыляйвын'н'огэ пэтле.
Ынк'оры пэнин лейвыльын чакыгэт нотайпы.
К'ынвэр, эмк'улгэ лейвык гыаратын'н'огъэ.
Ымы атынватка ылвэт йъон'н'онэнат.
К'олерагтык ытленъютэ ивнин:
Ы'мн'ан, эты вай уйн'э энымкэ чымче?
Чакэтта нинивк'ин:
Ванэван мин'кы мыльуркынэт нымнымыт, итык чымче.
Нэмэ чакэтта ивнин:
Иа'м-ым?
Рак'ынвы нымнымэты тэгъен'ыркын?
Ытленъютэ ивнин:
Вынэ ванэван.
Ытръэч тивыркын, эты вай амморгынан вальыморэ ытръэч.
Уйн'э лымн'э мин'кы тэмурыгн'э вальа о'равэтльака?
Чакэтта ивнин:
К'оо!
Люрэк'-ым ман'э нк'ач варкыт к'утти о'равэтльат, тэмурыгн'э вальыт.
Ытленъютэ ивнин:
Кита, эвиръыт к'ытэйкыгынэт гымнинэт ынкъам э'птэ мылейвыгъэк, мынымрэргъак.
Энмэн ивнин чакэтта:
Рак'ынвы нымнымэты тэгъен'ыркын?
Ивнин энмэн ытленъютэ:
Н'авыск'атэты тытэгъен'ыркын чама гымык гичивк'эв.
Энмэн чакэтта ивнин:
Вынэ гым мынымрэрык.
Ыныкит гыт рэквэтгъэ, гымнин чимгъун а а'ткэвма ратвагьа.
К'эйвэ гым трэвъигъэ — мачынан.
Ыныкит гыт ратымн'эвы, к'онпы гымнин чимгъун а'ткэвма ратвагъа.
Ытленъютэ ивнин:
Китак'ун-ым, к'ынымрэргэ эк'ылпэ!
Ии, транымрэргъа.
Ытръэч эвиръыт трантэнмавн'ынат, трэквэтгъэ,—  ивнин чакэтта.
ытленъюн тэйкынинэт к'онагтэ эвыр иръын, нымэйын'к'инэт.
Плыткук-ым ивнин:
Н'отк'энат эвиръыт йылк'атынн'ок  к'ыйпыркынат ынкъам омэты к'ыйылк'этыркын, ынкъам пытк'ы майын'кы вальа выква тралпынрыгыт.
Волк'ытвэн'н'огъэ-ым, иквъи чакыгэт:
Игыр, йъилгын ининик, трэквэтгъэ ныкитэ.
Ынкы ы'лё выквыт ратвынэнат — ытлён, нымэйын'к'инэт!
Ивнин чакэтта:
Гым пыкэттагнэты к'ынмыркочавын'н'овынат.
Киткит йылк'атгыргын  к'ыяаркын.
Гым-ым трэн'ъэлетыркын-ым, э'птэ к'эн'ъэлетыркын.
Плыткугъэт тэнмавкы.
Н'ытогъэ чакыгэт акватынвы вулк'ытвик.
Тытыл выква эйпынин н'аргынон'к'ач а'к'анвантатэты, ынк'оры эквэтгъи.
Ымныкэрэт гэлелин.
Эргатык нэмэ ы'лён'эт.
Нырайылк'ын'ын'н'ок'эн, ы'тлян нинэтэйкык'ин ыныгмич вальын.
Ынкэчыку ныйылк'этк'ин.
Плекыт, кыевкы, чимэтыльыт нинэгтык'инэт, турыльыт нэнайпык'энат.
Лыгэн плегчыку ёоттэ тэкичгыт нинэнук'инэт.
Ынк'о нэквэтк'ин рымагтэты.
Н'эгти нинэльук'инэт тыляма, иквын'эгти.
Ынк'энат нэнайъок'энат ёпатынво лын'ынвы — уйн'э ръэнут этлы эвытрэткыльин гырголяйпы.
Ынк'о рымагтэты нэквэтк'ин.
Нэмэ к'утти мэйн'ын'эгти нинэльук'инэт, к'эйвэ пъолтакы вальыт.
К'ол итгъи н'айыткынатгъэ, ынк'о лылепыткугъи: н'эйык к'ача льунин н'алвыльийн'ын.
Ынк'о чимгъугъи.
Колё нымкык'ин ылвылю!
Ынк'о к'эйык'ын лылепыткугъи — люур вээмык к'ача льунинэт ярат, ымы о'равэтльат лейвыльыт льунинэт.
Ынк'о иквъи.
Эты вай итык рэк'у иткэ, тынымльугъэк.
Ынръам ынкы айылгавын'н'огъэ эвнэквэткэ.
К'ынвэр, вулк'ытвигъи ынкы олвытвама.
Вулк'ытвик эквэтгъи о'ран'алвыльэты.
Нылгинывинк'инэт к'орат.
Ынк'о нивк'ин.
Мин'кыри вальыт ылвэт?
Колё нывинк'инэт!
Ынк'о о'раярагты эквэтгъи.
Пыкиргъи ярак.
Ранмычын'кы льунинэт орвыт амалван' вальыт чавчывэн.
Ынк'о орвык'ачайпы лейвыльын навалёмын.
Ынк'о нэрымъэйн'эгъэн.
Ынк'о татлын'гъэ, к'улильэтгъи.
Никвъэн ралкойпы:
Гок, вынэ к'ырэги!
Мэнк'о мырэгъэк, э'ми тытыл?
Ынк'о к'ъатчагэ
Тытыл найъоркын, нэнвэнтэтыркын.
Ынк'оры нэнвэнтэтын-ым, рэгъи.
Льунинэт эвын ынпыначгын, к'ол ынпын'эв ынкъам н'эвыск'эт, ыргин н'ээкык.
Мэн'к'окэнайгыт?
Амтымн'э н'отк'о к'ылейвы — нырэк'игыт?
Рэмкыльэ ивнин:
Н'авыск'атэты нылейвигым.
Ии!
А'тав лыгэн майн'ыыяайпы етгъи.
Ынк'эн вай н'эвыск'эт рэк'ын ривыркын?
Н'ээкык иквъи:
Йык'к'эй ытлыгыкыльигым, гымнан чинит мычимгъугъэк!
Тури инэнчимгъульылк'ылтури гымыкы!
Ынпыначгын иквъи:
Ынн'ин-вай ивыркын н'эвыск'эт.
А'тав лыгэн ыяайпы етгъи, мачынан н'утку к'ын'автын'гэ.
(Ынпыначгын нычимгъук'ин, энмэн рэмкыльын а'ачеко нитк'ин).
Ии!
татлыгнэн.
Ынпыначга ивнин рэмкыльын:
Энмэн к'ыкэттывагэ йылк'ыльигыт.
Ивнин рэмкыльэ:
Ынн'ин гавэръыма трэйылк'этгъэ!
Вынэ, ынан омэты рэйылк'этгъэ, иниргин'ыт варкыт, а'тав лыгэн ыяайпы етгъи!
Рэмкыльэ нинивк'ин:
Вынэ, к'ырым мыкэттывагьак — чамъам трэйылк'этгъэ!
Чама еп тивыпэтыркын — вытку тыпкирык.
Ынпыначга ивнин:
Вынэ лыгиэвиръыт к'ыгтыгынэт кыкватыльыт!
Ынн'ин тратвагъа гавэръыма!
Нэрэльугым — н'эвыск'этигым.
Ынк'эната, амн'ыркыля нъэнк'этк'ин кэттывак.
К'ынвэр рыпаавнэн кэттывайгот рытык.
Ынн'ин гавэръыма йылк'этгъи.
Эргатык кыеквъэт — экык к'аайпы пыкиргъи.
Пынлёгъэ ытлыгэты:
Ръэнут н'отк'эн?
Ръэнут н'отк'эн?
Ынпыначга ивнин:
Вынэ, гынин турытлен'и, ынтуулпыр!
Како мэй!
Ынк'оры к'амэтван'н'огъат.
К'амэтваплыткок рэмкыльын иквъи:
Китак'ун, к'аагты мылк'ытык!
Ынк'эйына а'ачека ивнин:
Вынэ вэнык пыкиргъи!
Эмн'элвыл мачынан ы'лё нытвак'эн.
Ынан нэкэмгэн рак'орагынрэтын'н'огъа.
Вынэ, вэнлыги к'орагты трэлк'ытгъэ!
Авынръотавэты вэнлыги к'аагты к'ытгъи.
К'орак пыкиргъи.
Кытэк'эй к'орак чейвыткугъи.
Ынк'оры эквэтгъи о'раярагты.
Тылян нинэнчичьэтк'ин, мин'кэтэ тантылян' вальын вэтгыры.
Чекыяагты нэнаёпыеквэк'эн.
Волк'ытвэн'н'ок рагтыгъэ панэнагты ярагты.
Пыкиргъи— рэйгут нэнтыгъэн.
Рэгъи.
К'амэтван'н'огъат.
Ныплягтык'эн чавчывэн а'ачек к'аагты к'ытынвы.
Ивнин рэмкыльэ.
Гым трэнъюгъэ!
Авынральа нинивк'ин:
Ынан нэкэмгэн рак'орагынрэтын'н'огъа.
Янор нымэльэв к'ыпан'ъэвн'ытогэ.
Вэнлыги нивк'ин:
Ванэван мыпэн'ъивэтык.
Ынпыначга ивнин:
Вынэ, нак'ам н'авыск'атэты лейвыгъи, к'унэче чеэкэй к'ытватык, нак'ам турыпкирэ чеэкэй лён'ытвата иттык.
Рэмкыльэ ивнин:
К'элюк'ъым, еп тивыпэтыркын.
Ынан нэкэмгэн чеэкэй тратван'н'огъа н'эвъэнык.
Нэмэ вэнлыги авынръотавэты к'аагты к'ытгъи.
Ынн'ъэм ытлён нычимгъук'ин.
Ыныкит тракэттывагъа, нэрэльугым, эвытлым рэнаматагъа а'ачека.
Ыныкит трэк'ыск'ычевы ытлен'и эльукэ — трэвъигъэ, мин'кыри к'ун    к'ырым  ы'нынэквэтэквым.
Ынкы нычимгъук'ин к'орак.
А'мын н'ан ытлен'и мамъёпатын, мынымн'ылявыск'эвын.
Лыгэн эргыръогъэ — рагтыгъэ панэнагты.
Пыкирык, к'амэтвама ивнинэт:
Лыгэн эргыръогъэ — рагтыгъэ панэнагты.
Пыкирык, к'амэтвама ивнинэт:
Игыр вулк'ытвик тырамрагтыгъа!
Ивнин ынпыначга:
Эви гаяральэгыт?
Иквъи ынпыначгын:
Како, мытив, пагчен'эты атвакыльэнат яральыт.
Иа'м айвэнъеп ивкыльигыт?
Вынэ мачынан к'амъёпатгынат яральыт!
Вулк'ытвик н'ытогъэ.
Иквъи чоттагнэпы:
Ръэнут ивкэ чаат мынрыгъэн?
Ивнин ынпыначга:
Орвэпы к'ол чаат к'ынрыгын!
Н'ытогъэ.
Ранмычгэпы чейвыткугъи, чаат эйминнин.
Ынк'о к'ээк'ын лылепыткугъи.
Выквылгын нъалянток'эн, йъонэн, ралятватын'н'онэн, ынк'оры пиринин, тин'унин, рыпэглявнэн рыпэт.
Йытонэн.
Ганотаск'ыма рэквэвнин.
Ралкойпы наалёмгъан.
Иквъи ынпынагын:
Ръэнут пэглягъэ?
Н'эвъэнэ ивнин:
Ръэнут-ым ныпэглягъан?
Нутэск'ын чьачан'пэглягъэ.
Ынпыначга ивнин:
Еп игыр нутэск'ын а'к'апэглян', еп чьэчен' нырулк'ин.
Ръэнут пэглягъэ,  к'эйвэ нутэск'ын пэглягъэ, — н'эвъэнэ ивнин.
Ынк'эн эквэтыльэ рэмкыльэ чаата выквылгын илгэннин, ынк'оры увэкэгты ръомравнэн.
Ынк'оры эквэтгъи.
Ытръэч турэквэтэ ръэмэтэвнин ы'льыльеквэ выквылгын.
Ынк'оры гэлелин ымныкэрэт.
Эргатык —ы'лён'эт.
Эргатык — нэмэ ныкирит.
Ныкитэ пыкиргъи.
Тытыл ёпаннэн, гитэск'ивнин, нинэнчичьэтк'ин, микынэ рывантатгыргын.
Пэнин йылгынн'ин айпыгыргын.
Ынк'оры рывэнтэннин.
Рэгъи.
Ытлен'и ныйылк'этк'ин.
Эвиръыт гайпыленат, ынинэт тайкыёт.
Ынн'атал колё гатопытвэлен ытлен'и ынык акваттагнэпы.
Ынн'ин-ым нымытван'н'огъат рымагтэты.
С.
Энмэн, ыннэн ылвэрэквыт тылвамынан гатвален.
Аны ынк'эн ылвэрэквыт пэнин гамган'айгыпы лейвыльын.
Ынк'эн А'к'аннык'ай-—к'оран'ы, ытръэч ылвылю.
Энмэн, ыннэн ылвэрэквыт тылвамынан гатвален.
Аны ынк'эн ылвэрэквыт пэнин гамган'айгыпы лейвыльын.
Ынк'оры гыроръон'н'ок, н'ан эвын а'к'агнэтын'н'ок, рэквыт гыръон'н'ой.
Ако, ынрак' кэтэм нывъячегатк'эн — рагръон'н'ой ылвэрэквыт.
Энмэч ныгръотэнмавк'эн, эвыр нывылтывъяатльок'эн.
Ынк'о рылгалгъэ рэквыт, ынкъам у'рэтгъи к'эюук'эй.
А'мын-ым, аны нымачыгтывъялятк'эн!
К'эюук'эй-ым ынкы ныегтэлк'ин.
Вынэ вэлер к'ыныгнуквын льолпынэт, ынкъам лыгэн танлёон' ынкыпэ гым.
Ынн'э вэлер лёльот энукэ!
Э-эй, иа'м-ым?
Ин'к'ун к'ымэйн'эт тан'амгымыкагты ронво?
Ии, — вэтгынлянэн к'эюук'эе, ынн'ъэм нылгэвэнвытъымн'ычвынатк'эн э'гыйн'эты.
Ээй, вынэ трэныгнувн'ын!
Ынк'о и'гэ ивнин к'эюук'эй:
Яврэна-ым вай тырайъогыт!
Ээй, — лыгипыннытэгнык нэночк'эн к'эюук'эе.
Ынк'о акватычгатгъэ э'гычгын, лыгэн ынкы пэлянэн к'эюук'эй.
Аны к'эюук'эй к'ымэк нык'итувъик'ин, нак'ам н'ан энмылюкыльык'эй, мэчычьу рыгрыгк'ай нык'этыкватк'эн.
Нак'ам тылвамынан ынкы ван'н'ой, ытля-ым энмэч мэчемъыттъыму гэнъэтлин.
Аны н'ан нырэск'унн'ыльэтк'ин к'эюук'эй, э'квырга нылвавк'эн к'утык, мин'кыри к'ун вэнык у'рэтгъи, чама уйн'э атльака нъэлгъи, нак'ам нылгэк'этъывъён'н'ок'эн.
Ынк'о лыгимэткиит ныкэрмагты энмылюкик'эюук'эй, лыгик'ымэк нык'итувъик'ин.
Ынк'о эргыръогъэ.
Мэчмэлетгъи-ым, эвыр э'к'эгниръулгэтгъи.
Ынкы мачаройваквъэ.
Наймалк'ылыткок'эн ытльан'к'ачагты.
Лёльок пыкиргъи, лыгэн эвыр лёоткогъэ мэрынрэк'эй, лыгикичу нинэлгык'инэт лывээръыт.
Нак'ам гэлгъилкымлитк'ээтлин к'эюук'эй.
Эвыр амк'ынъычо нивлеттылек'ин ы'лён'эт.
Ынк'о к'ын'вэр ы'льылгыгъи ынанчинит.
Эвыр к'эюук'эй аройвавтыляк нылгик'иврильэтк'ин.
Гытъэвкы-ым тэн'эмкиткинук'эй нылёоткок'эн.
Ынк'о эвыр чайвыткон'н'ой ынанчик'ай ытльак камлелы нырынн'ачгыткок'эн, ынн'ъэм въэтватльакы.
Ынк'о элетвыгъи, аммайын'кы нынъэлк'ин гылгыл тиркыкин.
Энмэч мэйн'этгъи, этк'ылетк'эюуну нъэлгъи.
Нырынн'ачватк'эн ыяагты.
Нак'ам ваны, мин'кы ытля ганмылен-ым, ытльэн аймак тэн'к'ырым ныпэлянэн, тан'к'онпы ынкы нытвальатк'эн.
К'ынвэр ынанчинит ыяагты нылк'ытк'ин, тэн'эмръилемъетэ.
Ынк'о энмэч элек гэлгинъытвилин.
Энмэч, этъым, энъын' и'гык гэнъэтлин.
Лыгэн-ым галгэмчытвэлен.
Аны тан'к'онпы нытэнмавк'эн э'гэты.
Итык, моогъэ рамчытвэн'кы еп к'эюук'эю вама.
Ынк'о льэлен' нэймэвк'ин — эвын лыгик'итыргыльык’эй к'эюук'эй, эвын-ым ынкы к'ырымэн к'эюу, энмэч лыгэн пээчвако нынъэлк'ин.
Амк'ынъычо нырэрмэвн'ыльэтк'ин к'легпээчвак'к'ай.
Гамган'айгыпы нылейвыльэтк'ин, лыгэн к'ун танлымынк'о.
к'эюук'эй, эвын-ым ынкы к'ырымэн к'эюу, энмэч лыгэн пээчвако нынъэлк'ин.
Амк'ынъычо нырэрмэвн'ыльэтк'ин к'легпээчвак'к'ай.
Гамган'айгыпы нылейвыльэтк'ин, лыгэн к'ун танлымынк'о.
Льэленръугъи.
Ныринъытвин'ыльэтк'ин тан'к'онпы.
Льэлен'ит  тэн'эмрэрмэвн'э ытри тэн'эмринъытвин'э танэн.
Ынк'о кыткытръогъэ.
Лыгэн пэнинэмил нырэрмэвн'ык'ин к'легпээчвак'к'ай.
Ымы элен'ит ванэван нытымн'этван, нак'ам тэн'к'ырым ытльэн въэн ныпэлянэн.
К'ынвэр гытгаръогъэ.
Люур рай етгъи э'гычгын.
Лыгэн пыкиринэн'у пынлёльатын'ой:
Ы'мто мин'кыри нытвайгыт?
Вынэ нырэчьэнн'игым.
Како мэй, вэлынкык'унэйгыт!
А'мын-ым, титэ мэвын трэнугыр?
Вынэ еп ытръэч ныппылюйгым, чама э'тки мъэйыркыльигым!
Ако, вынэ к'эглынангэт!
Энмэч виин мэквэтык.
Ии!
Энмэн, лыгитэмъюгнин — ынн'ъэм, тан'ванэван нырэчьэнн'ын.
Ынкъам ымгытган'эт ымы ымльалян'эт майын'кы нилюльэтк'ин.
Ынк'о элеръуй — пэнвэлю нъэлгъи.
Ынрак' тан'амэнмэпы нъэлгъи илюльэтык, к'ынур кытэпалгын.
Энмэпы гарамчытвэнлен ынкъам гэрэрмэвн'ылин.
Ынкы маччевтэнмэпы ныпин'кук'ин звтылягты.
Гытгаръок нэмэ пыкиргъи э'гычгын:
Ы'мто, эты игыр мэйн'ытыргэквъи?
К'оон'!
Ытръэч аны вай еп к'упк'ыльигым, чама еп мэcк'упк'ыныппылюйгым киткит ивкэ к'эйык'ын тъымэчмэйн'этык.
Ии, вынэ к'эглынангэр!
Нэмэ эквэтгъи.
Ынкы пэнин эквэнмыйн'эпы ныпин'кульэтк'ин, рээн вээмык ыпэ вальэпы энмык ныпин'кук'ин.
Ынрак' кырымынтэну нынъэлтылек'ин, эвыр тан'амъэвын' нынъэлк'ин, тан'амарман', тан'амэнъын'.
Нэмэ гытгаръокы йъонэн — эвын кырымынтэну гэнъэтлин.
Пыкиргъи э'гычгын, нэмэ пынлёгъэ:
Ы'мто, еп эпытъутвикэ?
Вынэ к'ун, киткит еп!
Ынрак' вай игыр а'ткэвма гэрэн'этигым, ынкъам ынк'эната люн'эчьэтэ титык.
Ынан-ым игыр нылгинымэльэв трэтэйн'эты, ынкъам трэлгэчьэты.
Опопы ынан яврэна, чама тэмпытъутвильигым ринэнугъэ.
Ээй, вынэ к'эглынангэр, ытлён тэкэм ынн'ин!
Эквэтгъи нотагты э'гычгын.
Аны тан'этъо ымльалян'эт нырэрмэвн'ык'ин таачымынтано нъалтылягты!
К'ынвэр кыткытръогъэ.
Гатаннынлен таачымынтано нылгинъумэв чама лыгэрвынныткынльо.
Нак'ам чит лыгъак'арынныльо гатвален.
Ынк'эната нынну лыгнин —  А'к'аннык'ай.
Вынэ этъым ынкы таачымынтано этъо гэрмэвлин.
Мин'кы н'ан лыгэн энмык, выквычгык рээн, нывэтъатэчетыльатк'эн, лыгэн тэнлымынн'ин нитыльэтк'ин ымалян'эт.
Ынк'о элен'ит галягъэ.
Льэлен'ръугъи.
Нэмъэм пыкэрычгатгъэ э'гычгын.
А'м, етти?
Ии!
Вынэ ы'мто?
Вынэ итык нымэлигым, ытръэч вай кытуркин к'опк'атгыргын еп армагтыка.
Ако, элымн'э!
Нак'ам лым яврэна трэтэнтыргэквъэ, иа'м-ым опопы яврэна?
Вынэ эвыр.
А'м к'эглын, ынан яврэна!
Нэмэ эквэтгъи э'гычгын.
Пэлятгъэ А'к'аннык'ай.
Ынк'о льэлен'ит галягъэ, нэмэ элеръугъи.
А'к'анныкай энмэч н'ирэк'эвыльу нъэлгъи.
Ынкы тэгмэчынкы нилюльэтк'ин ынкъам тэгмэчынкы гатыргавъяален.
Гэлгъумыльиннэвлин, гэлгэрмэвлин ынкъам гэлгинъытвилин.
Тэгмэчынкы, этъым, гатэнмавлен.
К'ынвэр гытгаръогъэ.
Эвын н'эрак'авыльычго гэнъэтлин А'к'аннык'ай.
Нычимгъук'ин ытлён, нивк'ин.
К'эйвэ пэтле энайъоркын э'гычга.
Этъым, игыр ынн'атал руйгут тритгъэ.
Тъэче кивыткук, эвыр пыкиргъи гытльэгычгын.
Ивнин А'к'аннык'айына:
А'м, етти?
Ии.
Ик, игыр-ым ынн'атал, этъым, трэнугыт?
Вэтгочнэн А'к'аннык'айына:
Ии, мин'кыри к'ун игыр тэчьэтык.
Ынн'ъэм ванэван, ытръэч гэрмэвлин.
Лыгъумыльинныльу гэнъэтлин, нак'ам тан'этъо гъомтаннынлен.
Ынкъам э'гычга ивнин:
Вынэ эвыр!
Эченур-ым ынанкэн мымэчгынтэвык, к'элюк' лыгэн мулвык.
Ээй, вынэ к'ыгынтэвыльэт!
Гынтэквъи А'к'аннык'ай.
Аны гэркылельэтлин э'гычга!
Аны гэйъэтылелинэт!
А'к'аннык'айына-ым ы'ръэ ванэван ныпэлянэн.
Ынкы пытляк' мэтчымче рылейгут нинэнтык'ин.
Ынрак' э'гычгын нылгинимпэк'ин.
А'к'аннык'айына-ым, к'ытлыги, эквэнмыйн'эты нинэнльэтэтк'ин.
К'ынвэр э'гычгын ван'эйпын'н'ой:
Аны, ев-ев!
Нак'ам нивигыт.
Матчымчагты трэгынтэквъэ!
К'ун эк'ылпэ к'энайъоркын!
Ынк'о энмык пыкэрын'н'огъат.
Лыгэн эвыр пыкиринэн'у.
А'к'аннык'ай гэпин'кулин энмэпы.
Эвыр э'гин'ын э'птэ.
Нак'ам энмээм вээмык ыпэ вальын.
А'к'аннык'ай вэтчата ваамрочын'кы и'ргьи.
И'ны-ым, лыгэн к'ынур кыргытъол, эрэтгъи.
Ынкъам гагыткамчатколен.
Чама лыгэн ы'ттъымыт гэмчеткулинэт ивтыл ирык, мин'кыри к'ун нылгиниквык'ин энмычгын.
Аны гэк'улильыръулин и'ны:
И-и-ик а'мын, нылгэнэнанъымн'ычвынавэгыт!
Иа'м инэтэмъюн'гъи?
Иа'м-ым а'мын ытля гымнин тымын?
Ээй, вынэ к'ытльаелёгэ!
Анык'ун, мытумгъэйн'эвыткук!
Вынэ лыгэн к'ытумгъэйн'эвыткуркын!
Люур, энмыгэн'кы рылтэлытвама, к'ъолягъэ.
Нэмык'эй А'к'аннык'айына э'йн'эвнинэт тумгу мэлёталгын ынкъам эмчьачокалгын.
Люур пыкэтчагъэ э'гъё нылгинымкык'ин.
Ынкы рылтэлыльын э'гычгын нивк'ин пыкэтльэты:
имымин'кыри рытъёлк'ыл, рытавэмэнн'атъёлк'ыл рээн!
Валёмтык!
имымин'кыри рытъёлк'ыл, рытавэмэнн'атъёлк'ыл рээн!
Валёмтык!
Ии, мытвалём!
Люур ыныкы гэпкитлинэт тумгу лымн'э амалван' вальыт гынникыт чама галгат: кэйн'ыт, умк'эт, рик'укэт, челгырэк'окат, к'эпэрти, йильэт, пипик'ылгыт, к'ан'олгык'агтэ, йъаяк'ыт.
Ынкъам люур вай пыкиттылегъи ыннэн кырын'айн'ын, ытлён нылгинымэйын'к'ин.
Ынин нынны — Матачьыгрын'айн'ын.
Нак'ам к'оравытрыйн'ын ытръэч к'ынур ы'ттъин гыткат.
Итык, ымъым ален'гыргылен, чама гарыннылен.
Лен'гырга ымы тиркытир нинэйпык'ин.
А'к'аннык'ай вачак' ванэван ыныкы найылгавын.
Нак'ам ынин тумгыт ытръэч н'ирэк'.
Ивнинэт тъымымчаткоэ'гычга:
Таам вынэ, энмэч к'эквэтгытык рачвын'ынвэты!
Аны, пипик'ылгык'эйгинив еп турэквэтэ вэнвыёлгычыко гэнъэтръулинэт, чымк'ык-ым въэйгин'этръугъэт.
Аны нылек'инэт рачвын'ыльыт!
Ынк'эн Матачьыгрын'айн'ын, тан'эвытлен'гыргыльын, тан'вэнъым ныйык'ык'ин турэквэтэ кытгынтатык.
Лыгэн ынин ытръэч тан'ампэк'ывъял нывытрэтк'ин.
Нак'ам увик ванэван нывытрэтгъэн.
Вынэ лыгэыяагты нылек'инэт!
Аны, н'энри тыляма, чымк'ык гапэчайвытколенат гынникыт, н'ан мъаянвыт лымн'эвыр эмпаянвыт.
Вынэ к'эйвэ кан'олгык'айынтэ нырэкытвыленн'ык'инэт, э'квырга нылвавк'энат.
Ынк'о н'оон энмэч каврантатын'огъат.
Ивнинэт А'к'аннык'айына тумгыт:
Ик, вынэ, а'тав мынрайъон'гъан Матачьыгрын'айн'ын, вэнынкы вэнъым ы'нпэчайвымык!
Иик, вынэ, а'тав!
Ынк'о лыгэн въарэвытгэн'кы нъэлгъэт мэлёталгык'ай ынкъам эмчьачокалгын.
Ынн'ин нылек'инэт въарэвытгэн'кы А'к'аннык'айына.
Вынэ нылгэйык'ытчок'энат.
Тан'этъо йык'ын' нылек'инэт Матачьыгран'айн'ына.
Аны ыныкит гитэк А'к'аннык'ай волвакы, лыгэн к'ынур гыргол нъэвытлытвак'эн.
Ынк'о найъогъан Матачьыгрын'айн'ын.
Ынкы к'ынур лыгэн вылтыйъёлыко нъэлгъэт
Алымы нылгитэнтымгэтк'ин.
Ытръэч ынк'эн Матачьыгрын'айн'ына нэнанвылтывъялыръовк'эн.
Ынк'о ивнинэт А'к'аннык'айына тумгыт:
Алымы нылгитэнтымгэтк'ин.
Ытръэч ынк'эн Матачьыгрын'айн'ына нэнанвылтывъялыръовк'эн.
Ынк'о ивнинэт А'к'аннык'айына тумгыт:
Вынэ а'тав мынрагалян'гъан Матачьыгрын'айн'ын!
Э'тки вай вылтывыялчыко мытытваркын!
Китъам к'ун гымык въарэгэн'кы к'ынъэлги ынкъам виин к'илкымъетги!
Эвыр ралвавыркын, гымык к'инэнрэтги.
Гым-ым Ак'к'аннык'айына янотгыткавъарэгэн'кы тырэнъэлгъэ!
иквъи мэлёталгык'ай,— ынан Матачьыгран'айн'ын галяк лыгэн эвыр рэтымгэвы!
Лыгэн н'ан тумгэк'эгти ынн'ин итгъэт.
Аны н'ан А'к'аннык'ай пытк'ыйык'ын' гэнъэтлин!
Волвакы гитэк — лыгэн к'ынур гырголята агытканэлёка нырин'эмъетк'ин.
Рин'этэ и'ннук'эгти, аатгыртэ, к'энъевыт нэнармагтык'энат.
Н'эгти к'онъыск'агта нинэнтык'инэт.
Авынъэрагты люур тымгэквъи.
Мэлёталгын лылепгъи, таалгылятгъэ ынкъам к'олентогъэ:
Гок, Матачьыгрын'айн'ын пэлятгъэ!
Матачьыгран'айн'ын к'ынвэр ынран' тылян'н'огъэ, елычгын элгэк'атычгатгъэ.
К'ол и'ннук'эй ы'ск'агтыма и'гнэтгъи, лываквъэ лымн'э к'утык — этъым, ватгъэ.
А'к'аннык'ай-ым гэтумгэ ныпкиттылек'ин энрэтвикэ.
Ытръэч пыкэрын'н'ок мачынран' нъэлгъи, и'тын вэтлякы рытчынин.
Ымыльо гынникыт, рыпэт ымы умк'эт ынкъам кэйн'ыт, нивк'инэт.
А'мын како, тан'пэрагты и'рэмъетыркын, нак'ам чикэпэн'ъивэткыльин!
Ивнинэт тъымымчаткоэ'гычга:
Вынэ ынръам к'ытэйкэквытык!
Эк, итык-ым мытпэчайвынат, кита ынрак'-ым мынрэнрулылтэвн'ынэт!
Янор пэнрыткогъат и'гыт, к'эпэрти, рик'укэт, челгырэк'окат — ытри-ым к'ун ынанмыкычьыт.
Вынэ колё А'к'аннык'айына эймэвыльыт рынна нинэнинтыткуйвык' инэт, нэнананк'ытрайвык'энат!
Ыннэн к'апарчын'ын яален'к'ачайпы нывинвэймэвк'ин.
Ытръэч мэлёталгын к'улильыръугъи:
Рай-рай, яалейпы к'апарчын'ын!
Ы'ск'агтыльын к'апарчын'ын А'к'аннык'айына аатгыргык рымагты рынна рирэннин.
Йильэт-ым имчьэчукэтэ гэмилютэтэ нынмыткок'энат.
Вынэ-ым ынк'оры пэнрыткогъат умк'эт.
Тайкавын рыпэт амк'эвъяча гэйын'эръулин, ы'льыл мэчуйн'э гэнъэтлин.
Ы'ттъыёляйпы пэнрыткольыт А'к'аннык'айына лыгэн нэнавэтъатъевык'энат, яален'к'ачкэнат-— нинъэптивык'инэт.
Мэлёталгын ынкъам эмчьачокалгын нэмык'эй нылгивинрэтк'инэт.
Мэлёталгын ныпэк'эттатк'эн пэнрыткольэн гыткагэн'эты — умк'ы-ым амйык'ытчота нъигнэтк'ин ынкъам левтэ нирк'ин, лыгэн эвыр ныкэгытрэтк'ин.
Имчьэчукэтэ, ы'ск'агтатык лявтыткынэты, нинэвэгылкуйвык'инэт лыляйпы.
Илкыльыт умк'эт эмъэк'элин'э ныгынтэвръук'инэт тымн'эмэн'кырэ.
К'ынвэр амынан нъэлгъи анмыка кайн'ин'ын.
Иквъи эмчьачокалгын:
Гымнан кита мыпэнрын кайн'ин'ын!
Вынэ эвыр!
Гапэнрылен имчьэчукэтэ кайн'ин'ын.
Имчьэчукэк'эй-ым н'ан нылгиныйъэпин'кук'ин.
Лыгэн нинэпин'куйвык'ин имчьэчукэк'эе лымыикыри.
К'ол нинэнтык'ин нэнантымн'эвк'эн  имчьэчукэк'эй кэйн'э.
Люур вай, тан'гэмо лыгнин рылыльын йыкыргычыкогты.
Ынк'о кайн'ык'алялвынчыкогты гатлылен эмчьачокалгык'ай.
Нивк'ин кэйн'ын:
Ынръак вай, э'митлё-о-н?
Ынк'о лыгэн эвыр тъылкамагральатын'н'ой кайн'ин'ын.
И-ии-кы-ы-кка-а!
Нак'ам нылгэвытрыкавралыльатк'эн кайн'ин'ын тэн'эмтъыле.
Ынк'о вай, к'ынвэр,въэчгатгъэ.
Н'ытогъэ имчьэчукэк'эй.
Нымн'ылтэлк'эн А'к'аннык'айына, нивк'ин:
Гым н'энрилы гэрэск'ивигым ынкъам эчги тырэск'ивык ынкачыкогты, аны, тылгэк'амэтвальатык ынкы!
Лыгэн к'элелвынчыку тык'амэтвальатык, ынкъам ынк'эната тотгынмыгъан.
Иквъи А'к'аннык'ай:
Ынн'атал-ым гыт вэлынкык'унэйгыт, лымн'ъэм нылгэнымайын'к'эначгын тымын!
Ээ, ынрак'-ым к'утти нъэлгъэт анмыткока!
Кан'олгык'ай вынэ чит гатапоочгылен А'к'аннык'айына А'к'аннык'айына еп гыргол рэлынкавравъёнэн.
Ынк'о тан'ымыльо тымыткойвынэнат.
Пипик'ылгык'эгти лыгэн тэнтиск'утэ нэнанмыткок'энат.
Лымн'э рик'укэт ынкъам к'утти гынникыт.
Тан'ымыльо тымыткойвынэнат гынникгинив, нъэлгъи ытръэч тъымымчаткоэ'гычгын энмигчирэвкэ.
А'к'аннык'айына еп гыргол рэлынкавравъёнэн.
Ынк'о тан'ымыльо тымыткойвынэнат.
Пипик'ылгык'эгти лыгэн тэнтиск'утэ нэнанмыткок'энат.
Лымн'э рик'укэт ынкъам к'утти гынникыт.
Тан'ымыльо тымыткойвынэнат гынникгинив, нъэлгъи ытръэч тъымымчаткоэ'гычгын энмигчирэвкэ.
Йъонэн А'к'аннык'айына э'гычгын:
Ээ, а'мын-ым н'ирэмури мытынъэл вэтгавкы!
Ин'к'ун-ым иа'м ытлён тымын ытля ёо'мачы?
Нак'ам лыгэн тылгитэвиминн'ыльэтык ынкы ёо'йн'ык!
Ынкъам ынкэкин еп антыяатка тынтыркын гынин рытавэмэнн'атгыргын!
Валёмыркын, тытльэгычгэгыт?
Авъеткынка вагъэ э'гычгын, мин'кыри к'ун галгэайылгавлен.
Ганн'энайпылен э'тки А'к'аннык'ай:
Рэк'ын-ым нивигыт?
Этъым эмк'ынгивик ытръэч нырэчьэнн'игым?
Ынн'ъэм ванэван!
Ытръэч нырэрмэвн'игым тан'амгыныкы!
Ынк'о лыгэн ынкы пилгытэнтинин ынкъам рилгыпэтэ тымнэн э'гычгын А'к'аннык'айына.
Ынк'о ивнинэт тумгык'эгти:
Вынэ, ынрак'-ым игыр нымэльэв мытранымытван'н'о!
Вэлынкык'унэтури, винрэттык!
С.
Ытри гэн'эвъэнэ гатваленат.
Ытри гатваленат нытутйик'инэт.
Ынк'о вай гыроръон'н'ок йытонэнат н'авъэгин'а к'эйъигык'эгти.
Мэйн'этгъэт и'гык'эгти.
Нэмэ к'утти у'рэтгъэт.
Мыкэтгъэт и'гыт, Ынк'эн-ым энмэн э'гъё.
Энмэн гатваленат нирэк’  и’гыт —к’ликъины ынкъам н'эвъины.
Ытри гэн'эвъэнэ гатваленат.
Ытри гатваленат нытутйик'инэт.
Ынк'о вай гыроръон'н'ок йытонэнат н'авъэгин'а к'эйъигык'эгти.
Мэйн'этгъэт и'гык'эгти.
Нэмэ к'утти у'рэтгъэт.
Мыкэтгъэт и'гыт, Ынк'эн-ым энмэн э'гъё.
Мэйн'этръугъэт и'гык'эйгинив.
Ынкы-ым ытлыгык рээн нылейвык'инэт.
Ытлыгэ нинэнинъэйвык'инэт тан'к'онпы.
Тан'к'онпы гамганотайпы нылейвык'инэт.
Энмэч к'олечавчывак нытэгинн'этк'инэт н'элвылекы.
К'ол лыгэн'ъочьык'ай ныяанранымытвак'эн.
Вэчьым ынин гатваленат амн'ырооткэн моок'ор ынкъам ытръэч ыннэн н'авпээчвак.
Вай ынк'эн еп лыгэыяа льунин н'элвыльык'эй ытлыгъигэ.
Ивнин эккэмкын:
Вынэ вайын'к'эн майн'ычавчыв, мынпэнрын н'элвыл!
Эченур к'ынмыгыткы эмчымк'ык!
Тан'ымыльо нанмытконат моок'аат.
Ытръэч тэн'ыннэнчьэк'эй ычвэк'к'эй гынугъи.
Орвырэлык камлелы ычвэк'к'эй нытлепыткук'ин, тылвамынан гынугъи.
А'тав ынкы орвырэлык камлелы ляйвын'н'ой, эвыр орвырэлчыкойпы.
Этынвык'агтэ нытэргатк'энат, к'орагты гылёта.
Нак’ам тан'этъо ычвак'аеты ныейвэчетк'инэт, чама ынк'эната нытэргыръок'энат.
Ынкы ганымытваленат ытлыгын, ытля ынкъам н'ырак' эккэт, н'ирэк' чакэттыт.
Э'гъё-ым гэквэтлин к'оленымэты.
Ынкы лыгэмайн'ычавчыв.
Ивнинэт эккэт ытлыгъигэ:
Иик, а'мын-ым нэмэ н'утку мынтэгинн'эт, мин'кыри к'ун э'тки н'отк'эн чавчыв, н'ъочьэты нытэрмэчьын'к'ин.
Чама ынинэт нымытватомгыт лыгъаткэвма нык'амэтвак'энат — лыгитъэръэв нинэйылк'ин н'ъочьэты тэйн'эт.
Чама к'аагты кыннытармачьын'к'эн.
Вэты-к'ун к'ык'итпыльэтгытык н'элвыл тымыткок!
Валёмтык?
Ии!
Ээ, энмэч к'эквэтгытык!
Ынк'о эквэтгъэт.
Аны напэнрын н'алвыльыйн'ын!
Вынэ на-а-лгэнмыткогъан лыгэн эвыр ынкэк'эй!
Лыгэн-к'ун рыпэт мачымыльо, ынн'атал-ым вэчы гэтчылин н'элвыл.
Нак'ам лыгэн галгэтымн'энмытколен н'элвыл.
Ынк'о к'ытгъи ытлыгэты э'гъё.
Иквъэт:
Ытлён тан'вэчы мытылгэнмыткон н'элвыл.
Вынэ ынн'ин, ытлён тэкэм ынн'ин!
Ынанъым иа'м кытъаткэн’ чавчыв!
Ынрак'-ым айвэкэн н'ъочьык'ай ытлён ымэн этъым чавчывавыркын.
Ако, элымн'э!
Ээ, вынэ мынэквэт рымагтэты!
Эквэтгъэт лыгэн н'анк'эн к'оленотагты.
Ынрак' ынк'эн н'ъочьык'ай тан'вэнъымлен.
Янор элек гыръогъэ н'авпээчвак'к'ай, н'эмк'ынгивик нымкэттылек'ин н'элвыл.
К'ынвэр эвыр; вай лыгэмкатычгатгъэ н'элвыл.
Ынк'эн-ым н'ан чит пэчгычавчывайн'ын тан'вэчы ган'ъотвэлен.
Лыгэн гэлгитъэттывик'ээтлин н'элвыльык'эй.
Энмэч-ым мэчемлейвыткутэ гэнъэтлин пэчгычавчывайн'ын.
Ынк'эн-ым чит н'ъочьык'ай, н'ан чавчывавыльын.
Ынк'энына гэлгиривлыльэтлин н'ъочьын гамганымнымгыпы ынкъам ынык рээн нынымытвак'энат.
Ынн'атал-ым нымэльэв нинэйылк'ин тайн'атгыргын н'ъочьычавчывата.
Ынкъам нынну нэлгын ынк'энырык чавчывак вальа —энмэн Н'ъочавчыв.
Иа'м ынк'эн нынну гэлгылин?
Мин'кыри к'ун ытлён ганымытвален лыгэвэлн'ъочьык'аё ынкъам гачавчывавлен кытавэтывак'.
Ынкъам ынк'эната гэтэныннын'лин Н'ъочавчыв.
Нэргавк'эн Н'ъочавчыв:
Игыр-ым ынрак' н'ъочьыморэ нымэльэв мытранымытван’н’о, минкыри к'ун тэнчынит-ым мытчавчывав!
Ымы тури к'ынур авынральо ритыркынинтык.
Ынн'э ивкэ.
Ы'мн'ан, Н'ъочавчыван н'элвыл!
минкыри к'ун тэнчынит-ым мытчавчывав!
Ымы тури к'ынур авынральо ритыркынинтык.
Ынн'э ивкэ.
Ы'мн'ан, Н'ъочавчыван н'элвыл!
Ынк'о нымытван'н'огъат тэгнымэльэв.
Тан'ымыльо н'ъочьыт, ынык нымытвальыт, тумгыльэтвылгэ нынымытвак'энат.
Ынкъам гамган'ъоча ы'лгу нылгык'ин Н'ъочавчыв.
Э'гъё-ым нэмэ к'улинымык пыкиргъи.
Ынрак' ынк'эн чавчыв нылгинытэн'к'ин.
Нэмэ ивнинэт ытлыгэ эккэт:
А'мын-ым ытлён, нэмэ а'тав н'утку мынрэтэгинн'энн'ы, мин'кыри к'ун нэмэ уйн'э мытынъэл этэйн'эткэ.
Нак'ам рэк'э мынтэйн'эт игыр?
Опопы а'тав н'утку мынтэгинн'эт.
Ытлён ытръэч вэтык'ун к'ытэминн'ычьэтгытык тэгинн'этык!
Вай-ым вай, анык'ун мивтык, мин'кыри рэтэгинн'энн'ытык.
Вайын'к'эн н'элвыл ытлён кынныкытгэмк'эн, тан'амалва вальын ынкы к'оран'ы варкын.
Элымн'э, мэй!
Иик, ытлён тивыркынитык, эккэтури!
Вэтык'ун тэн'ынн'э эгйинрэкэ!
Ээй!
тан'ачгыта ивръугъэт.
Н'энку варкын к'ол к'оран'ы йъарат кынныкытгэмк'эн.
Ынк'эн ыныкит ранмын'ыткы, ытлён а'ткэвма ратвантык эвыр ымыльо мури к'ырым мынъегтэл.
Ынк'эн 'к'оран'ы — вагыргык'ор, митъэлыги ымы вылтык'аачыко нывытрэтк'ин, лыгэн к'ун ынанмайн'ъалянточьын.
Нак'ам элгар — тэгнылгык'ин.
Ынинэт рынныт тан'аврыкыльэнат.
Ынкъам лыгэмайн'ырынныльын.
Ы'мто, валёмтык, нэнэнэт?
Ии!
Мытвалём!
Ээ, энмэч а'тав к'эквэтгытык.
Эквэтгъи э'гъё.
А'мын-ым ытлён напэнрын н'алвыльин'ын!
Тан'амъак'аянвык'агтэ нанмынат.
Итык, тан'ымыльэты лыгэчьыльын н'элвыл.
Ыннэн и'ны ынкы гатымн'эвлен.
Ынк'о к'ытгъэт ытлыгэты.
Ы'мто, тымыткы?
Ии!
Вынэ ытръэч ыннанмытлын'эн!
Ако, ытлён тэкэм ынн'ин.
Тэгмэчынкы ытлён!
Ынръа вай-ым э'ми к'ол?
К'ун еп пэнрыткотыляма мытынтымн'эвын.
Ако, элымн'э!
Ынрак'-ым мин'кы вагъэ?
К'оон'!
Нак'ам люнльутэ мытынтын, мин'кыри к'ытыльын.
Ако-како, тыттэн'эт!
Лен'ытэк'-ым вэлеркылей мин'кыри вальык'айык.
Нылгэкапчачавк'эн ытлыгын э'гъё.
Вынэ китак'ун, а'тав эк'ылпэ к'ылк'ыриргыткы!
Ээй!
Эквэтръугъэт нэмэ.
Аны гэнарэрленат тан'ъотчой льук натан'ылвавын.
К'ынвэр эквэтгъэт панэнагты.
Ы'мто, э'ми?
Вынэ уйн'э!
Ако-како, элымн'э уйн'э!
Тыттэн'эт вэрин!
Ынръа лыгимин'кыри к'ытгъи?
Китак'ун, а'тав опопы н'утку к'эйык'ынук'эй мынъатчамык!
Вынэ эвыр лыгэн!
Ынкы нъатчак'энат.
К'эйык'ынук'эй а'тчагъат-ым  - люур вай пыкиргъи, галгомръольатлен.
Лыгзн эвыр пыкиринэн'у эргавыльатгъэ, вэтгавчетыльатгъэ:
Уу, како мэй, а'мын эты тымчытвэгъак чама тэрмэвык!
Мин'къым гатвачгатэгыт!
К'ун тургин тывъё тынмын.
Ако мэй!
А'мын, алымы тивтык — вэтык'ун ынн'э ынк'эн анмыка!
Ытлён иа'м к'ун авалёмка гитигыт?
К'эйвэ к'ун гавалёмэгым, ытръэч к'ун гантыяатлен.
Вынэ нылгайылгавк'эн а'ткэвма тэгинн'ыльын и'ны.
Энмэч нытэргывэтгавк'эн, ытлыгэ амк'ынымн'ылёк:
Иик, ытлён ымэн, тумгык'эгтури, а'ткэвма мытытва!
Ытлён ымэн, вай-ым к'ырым мынъегтэл!
Вынэ а'тав мынтантэнмын'ат, мынгынтэв, мин'кыри к'ун лымн'э а'к'аягталы мытынъэл!
Ынк'о ивнинэт:
Гынончывэ мынынлин э'гъё.
К'ол чывипыт ытльайпы нытвагъан, к'ол-ым а'тав гымыкайпы.
Ынк'о нэмэ ивнинэт:
Лыгэн тури н'анк'эн тымн'энотагты к'ыгынтэвыльэтгытык, этъоонмыл эвыр ринъэтэнн'ытык.
Ытлён чит мури а'ткэвма иткэ мынъинмык, эккэтури, талвапалк'аттагнэты мынъыегтэл.
Чама чит тан'ымыльо яалтын'аратэты ынн'ин нъытван э'гъё.
Вай, к'ынур мури.
Игыр-ым мури а'ткэвма энмэч мытинмык, энмэч-ым к'ырым лымн'э ынн'ин вальын нытван яалтын'аратэты э'гъё.
Энмэч тылвъэткин'ыт ратваръон'ыт э'гъёгэнэв!
Лыгэн лыгэтымн'энн'эн ратагэнн'ыльатын'он'ыт н'элвылекы ынкъам егтэтлекы.
Валёмтык, нэнэнэт?
этъоонмыл эвыр ринъэтэнн'ытык.
Ытлён чит мури а'ткэвма иткэ мынъинмык, эккэтури, талвапалк'аттагнэты мынъыегтэл.
Чама чит тан'ымыльо яалтын'аратэты ынн'ин нъытван э'гъё.
Вай, к'ынур мури.
Игыр-ым мури а'ткэвма энмэч мытинмык, энмэч-ым к'ырым лымн'э ынн'ин вальын нытван яалтын'аратэты э'гъё.
Энмэч тылвъэткин'ыт ратваръон'ыт э'гъёгэнэв!
Лыгэн лыгэтымн'энн'эн ратагэнн'ыльатын'он'ыт н'элвылекы ынкъам егтэтлекы.
Валёмтык, нэнэнэт?
Ии, — лыгимэрынрэ ночыткок'энат.
Тан'ымыльо гэпыннэвръулинэт ытръэч ынк'эн э'к'этэгинн'ыльын тэнлымынкыри ныльутлепыльэтк'ин.
Энмэч нымэрэнток'энат чымк'ык.
Ытлёнайн'ын-ым ванэван.
Ынк'о ивнинэт эккэт ытлыгъигэ:
Таам, а'тав мынэквэт вынэ!
К'утръугъэт тан'авынъанк'атэты, нак'ам нытэргыръок'энат.
Ынкъам н'ан нык'ъоляк'энат, к'ынур тэргыльыт.
Галгэглёленат ченэтпымытвагыргэты.
Эквэтръугъэт амъянра— к'утти ытлыгэпы, к'утти-ым ытльайпы.
Тагэнн'ыльин'ын-ым ытльайпы вагъэ.
Аны гэгынтэвыльэтлинэт лыгэн нотагты!
Тан'к'онпы гэлельэтлинэт.
Люур вай тан'авынтыляльатэты пыкирвылгыгъэт ярак, н'ан н'алвыльынмыёк чавчывак.
Ынкы лыгэн эвыр въиткугъэт ыргынанчик'ай.
Тан'ымыльо гэвъиткулинэт, ымы ыннэн люн'ъегтэле.
Аны ынк'эн чавчыв гэк'ылгилюлин к'орагты, вагыргык'орагты!
Ынк'о нивк'ин:
Вынэ мачынан!
Ынан-ым ынк'энына пууръу ратвагъа элвэльин.
Ытлён-ым, ынк'эн чавчыв, нылгинытэн'к'ин н'ъочьэты, гамган'ъочьык'ай нымэльэв нинэнтэйн'этк'ин.
Ынк'о ытри нымытван'н'огъат пэнинэмил, ымы а'к'ан' люгнъэле.
ытлыгын.
Ытлён яалтын'аратэты а'ткэвма ратвагъа э'гъё.
Игыр-ым вай, э'гъёкэн ытлыгыт, лыгэн нэнэнэт мэйн'этык, ытлыгыт нынрултэтк'инэт ынкъам к'увчикычьу нынъэлк'инэт, Ныпытлин'к'ин ейвэлк'эй
С.
Ынинэт чит тъэркинэт к'орат гатваленат.
Эмиткэтэ гэнымкэвлинэт чавчывайпы.
Энмэн ынк'эн эрмэчьын ымыльорык айылго нылгык'ин.
Ынкъам эмиткэтэ гагаймычьавлен.
Лыгэн вытрын' к'онпы нытвак'эн.
Ымын' ынин мигчитльэт гатваленат.
Энмэн, ынк'эн гатвален Мэчигмэльын.
Ынинэт чит тъэркинэт к'орат гатваленат.
Эмиткэтэ гэнымкэвлинэт чавчывайпы.
Энмэн ынк'эн эрмэчьын ымыльорык айылго нылгык'ин.
Ынкъам эмиткэтэ гагаймычьавлен.
Лыгэн вытрын' к'онпы нытвак'эн.
Ымын' ынин мигчитльэт гатваленат.
Ынкъам к'олечавчывак ейвэлк'эй нытвак'эн н'эвмиргык'эйык ымын' миргык'эйык рээн.
Ынкыри тын'ивынинэт мигчитльэт эрмэчьэ.
Ынк'энат лыгэн'ъочьо гатваленат.
К'ытлыги, ынк'эн ейвэлк'эй пытк'ылым нэрмэк'ин, нак'ам винвэкин.
Люур пыкиргъэт мигчитльэмкын.
Ынпыначгык'ая пынлёнэнат:
Рэк'ыркынитык?
Люур к'ол иквъи:
Нэмэ эрмэчьэ нэнн'ивымык.
Пынлёнэнат:
Рак'эты?
К'орагты.
Ыргин ытръэч мытлын'эн к'орат гатваленат.
Ынпычачгык'ая ивнин:
Чик'к'ырым!
Мачынан нармайпыгъан, мачынан ы'нынмыткомык!
К'иквыткы ынн'ин!
Люур к'ол иквъи:
Вынэ мури наранмыткомык, уйн'э вальыморэ.
Вэлер мытлын'эн мынынрагтатын к'орат.
Ынпыначгык'ая ивнин:
Вынэ мургин ытръэч мытлын'эн к'орат варкыт.
Аръаля к'ырым мылпынрытык!
Мачынан ныетын ынанчинит!
К'иквыткы ынн'ин!
Ваа!
Эквэтгъэт мичгитльэт.
Ынпыначгык'ая ивнин ейвэл.
Ытлён гыт ытръэч гыллик'эву итыркын гымык, к'ырым к'ывирин'ыткуги эрмэчьэ энэвнаёморэ к'ората!
Люур ейвэлк'эй иквъи.
К'ырым итык мури ы'нк'ораэнэвнамык.
Мэчынкы тырэнтэйкэвн'ын.
Люур эргатык волк'ытвэгты ининигъэт.
Нъэмэтк'ин эрмэчьын орвыткынык.
Иквъи ынпыначгык'ай:
Вынэ н'отын' етгъи эрмэчьын!
А'тав к'ытэнмаквэ!
Ейвэлк'эй тэнмаквъэ.
Пыкиргъэт, эрмэчьын э'мэтэ нынтык'ин.
Иквъи эрмэчьын:
Э'ми к'орат тургин?
К'оро к'инэйылгытык, эк'ылпэ вынэ!
Ынпыначгык'ай иквъи:
Чик'к'ырым мыйылгыт, к'эйвэ эрмэчьу ритгъэ!
Люур армайпыгъэ, к'утгъи орвэпы.
Эчги ынпыначгык'ай пириркынин, люур ейвэлк'эй н'ытоск'ычатгъэ.
Ивнин:
Ынръам рырэк'эвыркын?
Эрмэчьэ ынръам ейвэлк'эй пэнрынэн.
Аны ымъылён'эт гэтэйкэвлинэт, к'ынвэр вулк'ытвигъи.
Тэркырама эрмэчьин мынгык'ач мыленин.
Вэнлыги ынн'ин нылек'инэт.
Ынръам к'ачакэн мыленин мынгылгын.
Эрмэчьын иквъи:
Ынан к'ората мылпынрытык!
Вынэ, итык амк'ората тъэркин!
Ынан чама нэлгэ.
Вынэ, тъэркин!
Чама ынпычьын н'ээкык н'эвъэну к'ылгыгын.
Вынэ, тъэркин!
Ынан гымык эрму к'ынъэлги.
Ии, эрму тритгъэ гым гынык.
Энмэч н'отк'энат ынпыначгык'агтэ мыривлынэт.
Ытръэч лымн'ыл.
Ынн'ин вальыт тэленъепкинэт эрмэчьыт.
С.
Аны эккэрык ылвылю нылгэнмык'эн.
К'олетъылё нэмэ нычейвыткук'инэт.
Нынымытвакэнат н ыраргарэ — ытлыгын, н'эвъэн ынкъам н'ирэк' эккэт.
Аны эккэрык ылвылю нылгэнмык'эн.
К'олетъылё нэмэ нычейвыткук'инэт.
К'ол итгъэт, эчги эквээркыт, иквъи ытлыгын:
Ынк'оры эквэтгъэт.
Н'инчьэн иквъи:
Ынпычьын иквъи:
Аны ынн'э, мынрагтымык!
К'ун мынъёпатынат, ръэнутэт ынкы варкыт!
К'ынвэр валёмгъэ ынээльын.
К'ытгъэт.
Аны гэлелинэт!
К'ынвэр, люур нэльунэт вээмык к'ача акэркык'лявылтэ.
Ытленъютэ ивнин ынээльын:
Кита мынылк'эгнэвынэт!
Аны ынн'э!
Лыгэнитык мури наранмымык, — иквъи ынээльын.
Аны к'ырым, йъэлыги ытри мытранмын'ынат, — иквъи ытлен'и.
Аны мытрэнвэнн'ынэт ынкъам нарапэнрымык!
Аны ынан мынгынтэв!
К'ынвэр, валёмгъэ ынкъам нэлк'эгнэвынэт.
Ынкъам гынтэквъэт.
Люур ырык ы'ттъыёча к'утгъэт акэркык'лявылтэ.
Ынкъам намн'ылёнат:
Иа'м чит рэк'э вылгыпыткотык, нак'ам ымы пэглягъэ?
Лыгэн авъеткынка нытвак'энат.
Лен'ытэк', чит тымыткоркынэтык?
Нэмэ лыгэн ванэван ы'нтатлын'ынат.
К'ынвэр иквъи акэркык'лявыл:
Таам, мынрагтымык морыкы ымыльо н'ирэтури ымы мури!
Ынээльын иквъи:
Вынэ, энмэч мури мытрарагтыгъа.
К'ырым торыкы мынылк'ынмык, мин'кыри к'ун ытлыгыт варкыт.
К'ынвэр валёмгъат.
К'ытгъэт н'ыраргарэ.
Пыкиргъэт.
Эвын а'к'энмыгточын'кы нытвак'энат, лыгэн уйн'э аярака.
А'мын-ым мынпойгыльат!
Ынк'энат-ым н'ирэргэри нымлык'энат, йъарат ытлен'и нылгэнымлык'эн.
А'мын-ым валёмгъат пойгыльатык.
Торымгогъат янор лыгэн вэтгыск'ык, ынк'о а'к'энмыгточын'кы.
Ынк'о аны о'тчой гапойгыльатленат!
К'ынвэр ынээльын тымнэн акэркык'лявыля.
Ынкъам виин паагъат пойгыльатык.
Нэмэ к'олетъылё иквъи акэркык'лявыл:
Лым вынэ мынпойгыльат, чен'эр гыт э'птэ мынмыгыт!
Вынэ к'энанмыгэ, йъарат этлы ынээльымил атвакыльэгым.
Энмэч мынпойгыльаркын!
Ынк'о тэнмаквъат пойгыльатык а'к'энмыгточын'кы.
Пэнрыйгот итгъи акэркык'лявыл.
Ынк'о пэнрынэн к'лявыля.
Торымгогъат пойгыльатык.
Аны о'тчой гапойгыльатленат!
Энмэч н'ирэк' ы'лён'эттэ галягъат.
Н'ырок'ав эргыръогъэ.
Ынкъам эчги волк'ытвэн'н'огъэ, люур акэркык'лявыл кувлыткульэтгъи.
К'ытлыги пилгык гитлин.
Ынк'о рагтыгъэ ытлен'и.
люур акэркык'лявыл кувлыткульэтгъи.
К'ытлыги пилгык гитлин.
Ынк'о рагтыгъэ ытлен'и.
Пыкиргъи ярак.
Ивнин ытлыгэ:
Э'мъим тумгытум гынин, мин'кы пэлягъан?
Эккэтэ ивнин:
Вынэ н'ан н'эйык рымагтэты гэлк'ынмури ынкъам ынкы гымнин ынээльын нанмыгъан.
Ынк'о амынан чайвыткон'н'огъэ.
С.
Гапылмыръолен, тымн'эквъэ.
Люур кайн'ыран льунин.
Ивнин кэйн'э:
Энмэн ытлён нылгэеа’тк’эн, к’лявыл чейвыткугъи.
Гапылмыръолен, тымн'эквъэ.
Люур кайн'ыран льунин.
Ивнин кэйн'э:
Вынэ чейвыткульигым тытымн'эквъак.
Ивнин кэйн'э:
Вынэ к'ыетги, к'ырэги!
К'ык'амэтвагэ!
Тэк'эмэн'гъи.
К'амэтваплыткок, ивнин кэйн'э:
• К'ыйылк'этги!
Ымы гым трэйылк'этгъэ.
Эвыр рэгытъэвыркын, лыгэн оттин'а к'энаркыплыркын.
Ыныкит лыгэн рыйиткутэ ринэныгъеквъэ, лыгэн трапэнрынтык, трэнунтык!
Ии!
Лыгэн йылк'этгъи.
Кыеквъи к'лявыл, гытъеквъи, лыгэн рыйиткунин.
Люур кэйн'ын кыеквъи.
Иквъи:
Какомэй!
Рэк'э энайъогъэ?
Эты лыгэн трататкынъегыт!
Ёрок гролмакы кычечьивынин.
Пэн'ъивэтгъи кэйн'ын, иквъи:
А'мын, какомэй, аалёмкыльэгыт ивкы!
К'ынвэр ытлён тынмыркынэгыт!
Ымэр игыр к'ывалёмгэ!
Ыныкит авалёмка ритгъэ, транмыгыт!
Ымэр к'ывалёмгэ игыр!
К'ол итгъи рыгъевнин, ивнин:
К'ыгъекви!
Мыныгъевмык!
Гэмэлетлин.
Люур н'ытогъэ — эвын гэлеръулин.
Рагтыгъэ.
Ярагты пыкиргьи.
Ярак нивын:
Мин'кы нытвайгыт?
Н'оонко, ыяан'.
Кайн'ырачыко нытвайгым.
С.
Ытри н'ъочьык'аё ганымытваленат.
Нынымытвак’энат ынпыначгык’ай, ынпыначгык'аен н'эвъэн эвыр ынкъам ыргин н'ээкык гэнэнэнэлин — энмэч н'инк'эйк'эй, ытръэч еп ныппылюк'инэк'эй нэнэнэк'эй.
Ытри н'ъочьык'аё ганымытваленат.
К'ол итгъи ынк'эн н'эвыск'эт гэрэттыннэн'лин.
Нак'ам ынкы эвын вулк'ытвик.
Вынэ нылгэёа'тк'эн н'аргынэн, нак'ам вуск'ымчыку.
Ивнинэт н'ээккэтэ:
Вай-ым тыттыннэркын!
Ытлыгын ынкъам ытльак'ай иквъэт:
Вынэ ынн'э — ёо'мачы!
Ытръэч-ым ныкитэ э'чуулгыт рэйыръэнн'ыт.
Вынэ к'ырым!
Ратымн'эквъа ёо'мачы!
К'ынвэр вэнлыги н'ытогъэ н'эвыск'эт.
Уйн'э автычгыка н'ытогъэ — амкэргырга, ынрак' э'чуулгын айгыпы рулвынин.
Люур рытрилнин э'чуулгын — рылыпляннэн ёо'та.
Ынрак' вэлеркылегъи э'чуулгык н'эвыск'эт.
Аны о'тчой гэвэлеркылелин э'чуулгык н'эвыск'эт!
А'мын-ым аны нылгэпылмыёа'тк'эн, нак'ам уйн'э автычгыкыльэн райвалявкы гэквэтлин.
Аны гэлгурэтылелин — люур рычгуткугъи ыныгчурмык.
Нивк'ин.
Ынрак' ръэнут рыглюркын?
Тэйылин'ыткугъи кэгынмэ — люур рыкээрэвнин ръэнут ынкы.
К'ытлыги, ынк'эн гатвален яран'ы.
Ынкы рэск'иквъи.
Рай авынральыт — рэлку, ёрочыко.
А-аг, — мэрынрэк'эй иквъэт рэлкульыт.
А-а,— мэрынрэ нэмык'эй ночыткок'эн н'эвыск'эт.
Ако мэн'к'окэнайгыт?
Авъеткынка ытлён нытвак'эн, ванэван ночыткогъан.
Люур рай вэнвывэтгавын'н'огъат:
К'ытивыск'иквын гынан.
Аны к'ырым!
Э'тки, юрэк', кэлы.
Ынк'энат гатваленат, к'ытлыги, гэтленъютэ.
Ынк'эн ытлен'и нинивк'ин.
К'ытивыск'иквын.
Ытлён-ым нъэнк'этк'ин, нивк'ин.
Юрэк', кэлы.
Аны к'эмтивыск'иквын!
Аны к'ырым, тайылгавыркын!
Нинэтэнринн'ын'к'ин ынээльэ:
Ынкъам лыгэн тэвыск'эвъянва н'эвъэну нылгынин.
Аны к'ырым!
Э'тки, юрэк' кэлы.
Ээй, э'нк'ээркын?
Ээ, гымнан-ым, — тивыск'ивнин ынээльэ.
Аны гэлгъилкымлитлин н'эвыск'эт!
Ынк'о тивыплыткунин н'эвыск'эт.
Ынрак' ынкы о'тчой ганымытвален н'эвыск'эт.
К'улиэлек ынк'энат ылвагэлен'н'огъат гэтленъютэ.
Ынръа вай э'ргынрэвэн рыгыркэвъёон'н'онэн ынинэльин н'эвъэн.
Эчги вай нэквэтк'инэт гыннэгн'ыттынвэты, ынрак' ытлён нэквэтк'ин янра н'анк'эн лыгэн амэчгыргэты.
Ынк'о волк'ытвэн'н'ок, вытку нэквэтк'ин нэмэ амэчгыргэты.
К'ээк'ынук'эй вак, нырагтык'эн — эвын тэн'уйн'э гатвален.
Ынээльэ ивнин:
Иа'м тэн'уйн'э гыт эгынниккэ рагтыркын?
К'ун ынръа вай, гыннигльук тылвавыркын!
ынинэльин н'эвъэн.
Нак'ам ынинэльин н'эвъэн нылгъэнк'этк'ин.
Аны нэмэ к'улиникэк гылвэгилилинэт.
Нэмэ ынк'эн ынн'ин итгъи ытлянъёйн'ын.
Аны ымъылён'эт гэнгыркивлин н'эвыск'эт!
К'ынвэр, гэпэн'ъивэтлин, валяйн'ын чотгэн'кэн йытонэн — ынк'эната гыткаръыск'ин'а тэнгыерэгнин.
Люур ритъунтэвнин ыныкагты — левтылвинин к'лявыл.
Ынк'о н'эвыск'эт камчечытвэтчагъэ.
Ынк'о орвытаран'ыткынэты рыттэннин.
Аны нылгиниквык'ин орвытаран'ин'ын!
Н'энку мылгэнаръэнэн мэлк'ыткынык.
Аны нылгиниквык'ин мэлк'ычгын, орвытаран'!
Рыпэт к'ун тыттатъёлга тыттэтыльын.
Ээ, а'мын-ым, пыкиргъи вулк'ытвик ы'вэк'уч, нэмъэм гэлвульэтлин лыгэн эвын.
Пынлёгъэ ы'вэк'уч:
Э'ми эк'элюк' еп эпкиркэ иркын?
К'оон', э'митлён!
Тэн'вулк'ытвигъи к'ынвэр, нак'ам уйн'э.
Нивк'ин:
Эвныпэ рэк'э нанмын, мэн'инрин гынникэ?
Ынк'о эргатръогъэ.
Мэлк'ыгэн'эты к'ытгъи.
Н'энку гатгаткон'н'ой, милк'ыгин'кы.
Люур вай мутлыйитгъи кагынмэты.
Аны гэчен'ыттэтлин ытлён!
Ынрак' ръэнут мэлк'ыткынык варкын?
Ынк'о тыттэтгъи мэлк'ыткынэты.
Эвын ынкы нырылтэлк'эн въильын, гэлевтылвилин — левыт гэныпын'этлин рэлпэты.
Эвын гамылгэнаръэйвылен ынкы.
Ынк'о к'ытгъи н'авъанэты.
Ивнин:
Ынръам ытлён гэрэк'игыт, иа'м тымын пычытръэч ытлен'и?
Ынан-ым а'мын, иа'м нинэнгыркивъюук'ин!
Ынкъам гэмо тылгын валяйн'ын тыгтон, чотгэн'кы вальын, ынкъам а'тав чит тытэнгыерэн'ын ыныкагты.
Люур тынйык'ыргалявын ыныглявтэпы — ынкы тылевтылвин.
Иа'м-ым тэленъеп ивкыльигыт?
Мин'кыри к'ун найылгавэгым.
Ынкъам н'ан никвъэн, тан'ын' нъытван, лымн'э к'ырым тагэнн'атгыргын нъытвагъан.
Ынк'о чемгъольатын'н'ой ы'вак'очейн'ын.
Иквъи:
Ээй, вынэ, к'ытэгинн'эт!
Ытръэч ынн'ин иквъи, ынк'о н'ытогъэ.
Ынинэт ирвыт рынрынинэт ынкъам эквэтгъи нотагты, ынкы н'эвъэн пэлянэн ярак.
Аны ынрак' тэйкынин ынкы рыгъёлгычгын, лыгонмычыкогты вальын.
Н'энри н'ирэк ёнэнат кымъыт — тык'ин'эвыт ынкъам гытокале рыгъёлгычыкогты ёнэнат.
Ынкы нинэнмэйн'эвк'инэт.
Ылвак'аанмыёт нэнаёк'энат н'энри.
Аны о'тчой тан'ымгэвэн'эт рэнмэйн'эвн'ынинэт кымъыт.
Эчги н'ирэк'эв гивин нъэлыркын, люур вай ынк'энат кымъыт майн'атын'н'огъат.
Энмэч ыннанъылё наткон'н'онат н'ирэют, мэн'инрин н'ыроёт ылвак'аанмыёт.
Аны к'ынвэр галгэмайн'аачгатленат ынк'энат кымъыт!
К'ынвэр еп рараттыляма к'аанмыёт гытокалейн'а нинэнмык'инэт гыргол вальыт, галгэвляачгатлен гытокалекымъылгычгын.
Тык'ин'эвыт-ым ы'ттъык майын'кы ганъалычгатлен.
Ынкы рыгъёлгычыкойпы ныръилемйыльэтк'ин, гэлгинъытвилин.
Гытокале-ым энмэч н'анк'эн кагыргын рыгъёлгыкэн нэнайъок'эн.
Аны нык'улильэтк'инэт ынкэчыку вальыт!
Тык'ин'эвыт, к'ынур и'ны, нык'ъоляк'эн, энмэч майн'ык'олен', ымы лыгэчекыяайпы нывалёмк'эн к'ъоляльын тык'ин'эвыт.
Ынкъам ымы гытокале нык'ъоляк'эн.
Ынк'энат тэн'эмгытъэтэ нык'ъоляръон'н'ок'энат.
Алымы инэнмэйн'эвыльэ к'эйвэ гынник нэналгэнмыткок'эн тэн'эмн'энрилы.
Ынк'о иквъи.
А'м эты мэчынкы мэйн'этгъэт!
Ынк'о рагтыгъэ к'лявыл.
Пыкирык, ивнин н'эвъэн:
А'мын-ым, к'ыпатгынат левытти ылвин ынкъам мынынленэт нотагты!
Ээй!
Лявтыпатын'н'огъэ ынкы н'эвъэн.
Ы'вэк'уч-ым нэмэ пэнинэк орвытаран'гэн'кы гатгаткон'н'ой.
Нывик'ин ынкы н'эвъэн.
Люур вай н'ыраткыната кытгынтатк'аятгъэ кургык'эй.
Аны н'эвыск'этэ гапаколен.
Н'отк'эн ы'мн'от к'этэв-ым рэк'ыркын, ръагыпы лейвыркын!
Кургык'эй иквъи:
Чит-ым ипэ титыркын.
Чит тъывинрэтгыт.
Э-э-эй!
Вынэ эвъим к'ыетги!
Пиринин кургык'эй ынкъам кагынмыткынык рытрилнин.
Ынк'о вэтгаквъэ кургык'эй:
Гыт вай, лен’ытэк',  ы’вэк’учитэ нанмыркынэгыт.
Элымн'э!
Ынрак'-ым иа'м?
К'ун энмэн рымэйн'эвнинэт н'ирэк' кымъыт тан'амгыныкы, ин'к'ун гыт ынк'энырык ы'ннугыт.
Элымн'э мэй!
Йык'к'эй н'ан-ым мин'кыри?
Лыгэн гынан к'ытэйкыгынэт плекыт, ытръэч к'ылгикэлийвыгынэт.
Ынкъам эчги рэквэнн'ытык лявтынлянвэты, эймэвкы митъэлыги кымъык, нэриквыт.
Ээ, к'ыянотгэ.
Ын'кэн эчги ынн'ин риквъэ, гынан к'ынинтыгынэт плекыт, ынан ынкы рэнъэлгъэ к'лявыл.
Ынкы эчги рэнинтын'ынэт плекыт, лыгэн эвыр к'ытлепги гырголягты — ынан трэвинрэтгыт.
Ээй!
Ынк'о ывэн'н'огъэ н'эвыск'эт, пылекыт лыгэк'ылпэ тэйкынинэт.
Аны ынн'атал-ым гэлгикэлийвылинэт.
Ынк'о увиплыткук, ивнин ы'вэк'уч:
Вай тыплыткук!
Ээй!
Ынк'о рэск'иквъи ы'вэк'уч.
Н'эвъэнэ тан'ванэван нынкалыровнэнат кэлиегыт.
Иквъи ы'вэк'уч:
Таам, мынлевтынлемык!
Эквэтгъэт лыгэн нотагты.
Аны нылек'инэт, ивнин н'эвъэнэ ы'вэк'уч:
Мин'кыри ытлён мытлеркын?
Лыгэн-ым н'оонрэ!
Эвыр к'эйык'ын тылегъэт — люур вай к'улик'ул.
Ооов!
Ооов!
Ааав!
Ааав!
Ооо!
И'гыт к'ынур эвытлым чама алва нык'ъоляк'эн — лыгэн к'ун а'к'ален'гыргын!
Н'эвъэнэ ы'вэк'уч ивнин:
Ръэнутэт ытлён к'ъоляркыт?
К'оон'!
Эвыр пыкэрын'н'огъат, аны гытокален лявтыткынчын'ын нытаск'эвыльатк'эн рыгъёлгыкагыргэпы.
Вай энмэч лыгэпкэрын'огъат — аны колё к'олейн'ын!
Вай авынтылягты ивнин ы'вэк'учитэ:
Ээ, к'ыянот.
Ивнин н'эвъэнэ:
Янор мэск'ээк'ын мынлемык.
К'ээк'ынук'эй тылегъэт — ынк'о плекыт ринтынинэт ы'ттъыёлягты.
Аны гапэнрыленат ы'вэк'учьтэ:
Ако мэй!
Микын тайкыёттэ?
Гымнин-ым, к'элюк', лымн'ъэм микынэ ынн'ин вальыт нъытэйкынинэт.
Гырголягты лылепгъи н'эвыск'эт — люур н'анк'эн гырголяйпы кургын'илгэтгъи, илгик'этгъи.
Н'анк'эн ныгырголятк'эн.
Иквъи к'лявыл:
К'ыетги аны!
К'амэтватомгэгыт!
Вынэ к'ырым!
Чен'эр-ым чит энанмыркын!
Аны ванэван!
Ынк'энат-ым ръэнутэт нак'ам?
К'ун а'тав ынкэкинэт!
Вынэ к'ырымэнат, чит ынк'энырык гым нанъынмыгым, нэнъынугым!
Н'эвыск'эт нывэтгавк'эн коргын'элгэпы элгэк'анма.
Ынк'о н'эвыск'эт эквэтгъи гырголягты.
К'лявылчын'ын пин'кугъи рыгъёлгычыкогты.
Еп гыргол гытокалета рымнин.
Аны н'эвыск'эт гэлельэтлин гырголягты!
Уйн'э вагьэ к'лявыл.
Лыгэнитык ыныкагты гэтэкымъын'лин.
юур пыкэрын'н'огъэ гырготрамкык н'эвыск'эт.
Эвын ынкы кэльэгинив нъэйъуткуръук'инэт, нъанэлёръок'энат.
Н'эвыск'эт-ым винвыпкири н'энри, ынръа н'ан люнльутэ нэнтын кэльэтэ пыкитльэн.
Ынкэск'этгъи, эвын нылгинымкык'ин ярамкычгын.
Н'энри к'ытгъи.
Люур вай н'энку — эвын тэн'эмн'эвыск'этгинив нытваръок'энат.
Ынк'энат кэльэн н'эвъэнгинив.
Люур ытри ивръугъэт:
Вынэ ынн'э гыт н'утку атвака!
Вай ыныкит мургин ы'вэк'учит рэенн'ыт, ыныкит к'ол уйн'э ратвагъа энныкэ,— наралгэркыпчевмык мури!
Ынкъам ыныкит гыт н'утку ратвагъа, лыгэн эвыр нэрэнугыр — ытлён э'тки ныгытъэтк'инэт!
Ээй, мин'кыръим н'ан йык'к'эй мылк'ытык?
К'ол иквъи кэльэн'эвыск'эт:
К'ол-ым н'ан вайын'кы варкын ярайн'ын нылгинымэйын'к'ин, ынкы варкын Тиркынпын'эв.
Ытлён митъэлыгъим кытъаткэ ынин тытыл нывэн'ыткук'ин нылгиныйык'ъэв, чамъам-ым ытлён рэрэск'иквъэ.
Опопы а'тав н'энку варкын имчьэчувнэлгык'эй, ынк'эн к'ыпиригын ынкъам тытыл тораан'катчык'эвыльын к'ыпэнрыгын.
Лыгэн тытлыпэнратын н'ок  к’ынлевалыткоквын имчьэчувнэлгык'эй — ынан ынкы рэрэск'иквъэ.
Нак'ам ынн'атал-ым, н'утку итык чамъам рэегтэлы!
тытлыпэнратын н'ок  к’ынлевалыткоквын имчьэчувнэлгык'эй — ынан ынкы рэрэск'иквъэ.
Нак'ам ынн'атал-ым, н'утку итык чамъам рэегтэлы!
Ии-к'ун, вынэ ынн'атал-ым!
Вынэ лыгивэлынкык'унэйгыт!
Вынэ а'тав энмэч к'эквэт, к'ынвэр вай рэпкирн'ыт а'нэлёлк'эвыльыт!
Ии!
Ынк'о эквэтгъи н'эвыск'эт.
Пыкиргъи ынкы.
Эвын яралгычгын аны нылгэнымайын'к'эначгын!
Эвын ынкы ярак камлелы тан'амалван' вальын ы'ттъымылгын нытвак'эн.
Аны найылгавк'эн н'эвыск'эт!
Нивк'ин.
Ы'мн'ан мин'кыри митык?
Нак'ам ынкы нылгиныйык'ъэв ныван'ыткочгатк'эн тытлычгын.
Камлелы тан'ак'очеткынка, нылгитымгэтк'ин.
Пиринин тытлык к'ача вальын имчьэчувнэлгын.
Аны ынкы тан'ъотчой гачемгъотвален н'эвыск'эт!
Рылевалытковнэн имчьэчувнэлгык'эй, аны тораан'катчык'эвыльын пэнрынэн — пин'кунин.
Н'энри рымагтыгъэ.
А'мын-ым рэск'иквъи н'энри!
юур вай н'энку нытвак'эн Тиркынпын'эв, эвыр ынин гыпильын ынкы нытвак'эн.
Аны ынкы ынрак' ынк'эн н'эвыск'эт гакоргавлен, Тиркынпын'эвын гыпильын:
Кыкэ н'авыл, вай чьэн'эврэмкыльын ынча етгъи!
Аа?
Ии-к'ун!
Тиркынпын'эв тан'к'онпы нъэмпытвак'эн, ынкы-ым ытръэч э'мпытвагты нымн'ылёк'эн:
Кыкэ, н'авыл, ети!
Ии!
Мэн'к'окэнайгыт?
Ивтытрэмкыкинэйгым.
Ээй.
Ынрак'-ым иа'м н'анк'о ети?
Мин'кыри к'ун гым н'энку лыгъаткэвма ганымытвайгым.
Ынк'о пын'ылтэлыйгот рыннин Тиркынпын'эвынэ.
Пын'ылтэлгъэ н'эвыск'эт.
Тан'ымыльо тывыльаннэн ынин нымытвагыргын — ымы мин'кыри ытлён гэгынтэвлин ярайпы, эвыр эвтыляйпы.
Ынк'о иквъи Тиркынпын'эв:
Уу, како, ынн'атал-ым а'ткэвма ганымытвайгыт!
Вынэ трэвинрэтгыт ынан юрэк'.
Эвыр к'эйык'ынук'эй ынн'ин вагъат — люур рай к'уликул.
Мэн'ин чычеткэта?
Тан'ванэван ночытконат ярачыкойпы Тиркынпын'эвын яральыт.
Аны рай ярак камлелы яйпыпытк'ын.
Вынэ н'эвыск'эт нылгъэк'элин'этк'ин.
Нык'улильыръук'ин кальайн'ын:
К'инэйылгытык пыкитльэн эвтытрамкэпы!
К'ырым!
Ынн'э айылгавка,— нинивк'ин н'эвыск'эттумгын.
Вай к'ырым нырэск'иквъэн.
Эк'ылпэ-э!
К'ырым!
Эмэч алва к'ылеги!
Э-э-эй!
Вынэ инэйылкэ к'инэнтытык!
Аны ныкытгынтыръок'эн ярак камлелы.
Рээн ныттэтвиритк'ин ярак.
Люур, к'ынвэр рай, ярак тыттэтгъи.
Ынрак' рыногыргык левыт ръылинин.
Аны нык'улильэтк'ин кальайн'ын.
Ээй!
Вынэ инэйылкэ к'инэнтытык!
Аны ныратлын'ыльатк'эн рыногыргэпы.
К'ынвэр нэмык'эй айылгавын'н'ой н'эвыск'эт Тиркынпын'эвын.
Ытлён н'эвыск'эт иквъи:
Вынэ вай ръылиркынин лявтин'ын!
Ээ, виин мачынан,— Тиркынпын'эв нивк'ин, нак'ам тан'к'онпы нъэмпытвак'эн айколяткынык.
Эмк'элелвынэ нивк'ин турыпкитльэн.
Ытлён иа'м тан'к'онпы э'мпытвальатыркын?
ынэ н'аан увик гынунэтэ нъэлгъи!
Аны йыкыргин'ын ганаан'кавлен.
Гитэск'ыченнин Тиркынпын'эвынэ — аны тэн'эмпинритлену эрэтыткугьи кальайн'ын эвтылягты.
Ынк'эн гэнлывэтъюулин энмэч, ымы ыннэн ы'ттъымылгын люн'ыгнувэ гэнтылин — тан'ымыльо пин'пин'у гэнъэтлин.
Ынан-ым а'мын гытлитэ вальын тылвыръугъи.
Ынк'энат-ым н'эвыск'этти гакоргавленат, ыныкит тылвыръугъи кальайн'ын.
Ынк'о ынн'ин нымытван'н'огъэ рымагтэты.
внин Тиркынпын'эвынэ:
Тиквъэк, рэченлегитэн'ыркын?
Мин'кыръим вальыт ченлет?
Ээй, а'мын тылвэгэмо ынк'энат, вынэ к'ынченлегитэвыркын н'эвыск'эттумгын.
Ээй!
Ръэчен'ыл-ым мынгитэвын?
Лыгэн тымн'алголяк'.
Ээй!
Аны лыгэн тан'амкамлелы рэнолгык нытвачак'энат ченлегинив тан'амалван' вальыгэнэв!
К'утти ныппылюк'инэт, к'утти нылгинымэйын'к'инэт.
Рывэнтэннин к'ол чен'ыл — а'мын-ым ынкы эвын льэлен'кы ивтытрэмкын нынымытвачак'энат!
К'ынур лыгэн тан'амалван' вальын нинэнльун'этк'ин тэленъепкин нымытвагыргын.
Чама лыгэн имыръэнут ныльук'ин, лыгэнк'ун кэйн'ыт, и'гыт, рик'укэт ынкъам к'утти имыръэнутэт.
Ынн'атал-ым, этъым, ынк'эн гэчевкы нытвак'эн!
Нак'ам аны ынин ынк'эн Тиркынпын'эвын яран'ы, этъым, ынн'атал гатвален нылгэныкытгэмк'эн, иийэ, этъым, ынныкытгэмк'эн!
Ымы ярачыкон.
Нак'ам ярак камлелы тан'амалван' вальыт нытваръок'эн умкуум, ы'ттъымылгын амалван' вальын ынкъам имыръэнутэт к'утти!
Нэнвэнтэтын к'ол чен'ыл — аны эвын ынкы ныръилек'инэт рэмкын, нык'аанматк'энат, нимыръэк'инэт, рээн нытэйкэвк'инэт, нырачвын'к'энат чама нимыръэк'инэт!
мэн.
Нывылгык'аанматк'энат ынкы вай.
Люур ивнин Тиркынпын'эвынэ н'эвыск'эт, ынин гыпильын:
К'имлыттъыгын эвтылягты!
Ээй!
Амынан мимыл?
Ии!
Мимлыттъэтгъи чанлячыкогты.
Ныгитэк'инэт вылгык'аанматыльыт— люур вай ырыкагты элыръочгатгъэ.
ны ныкытгынтыръок'энат вылгык'аанматыльыт, нак'ам н'ан гатан'эръэпыръоленат вылгык'аанматыльыт!
Аны ярагты ныкытгынтыръок'энат, ынк'о ярак пыкитльэт, лыгэнэвыр пэтавэръа навэръэпык'энат.
Ынк'о нэмэ нымгок'энат вылгык'аанматык.
Нивк'ин ивтытрэмкыкин н'эвыск'эт:
Мури н'аан ынн'ин нинмури, ымы вылгык'аанманма кытэк'эй нилыръуск'ычетк ин.
Ынк'эн рэмкык'эй нэгитэплыткугъэн.
Ынрак' к'ол нагэтамгогъан.
Нэнвэнтэтын — эвын нэмэ элек нывылгык'аанматк'энат.
Аны ынрак' ынкы тан'амалван' вальыт о'равэтльат нытвак'энат — к'утти ы'ттъоравэтльат, к'утти и'гыт, к'утти к'этчанрот, милюгэт ынкъам к'утти амалван' вальыт.
Аны ынк'энат — ы'ттъык'эгти, и'гыт ынкъам к'утти ръэгынникыт — нылгинытэгыттэмн'ык'инэт: аны ынкы н'ъочьыянвыт нынк'онк'алявк'энат ынк'энырык, ынк'о нылпынрык'энат мигчирэ.
Лыгэн к'ун-ым нитчык'инэт мигчитти ныйылк'инэт.
Ынк'энат-ым ванэван нымигчирэтынэт.
Нак'ам-ым ыргин н'алвыльин'ын вэнъым нылгинымкык'ин, ытръэч к’ун ванэван чинит ы’нгынритгъэн, ынрак' тан'амн'ъочьа.
Нак'ам титэ нык'аанматк'эн авынральын, ванэван н'ъочьыт нык'аанмынэнат.
Ынкы ынк'эн нывылгык'аанматк'энат ынн'ин вальыт о'равэтльат.
Люур ивнин Тиркынпын'эвынэ ынин мигчитльэн:
К'имлыттъыгын ръычычгав эвтылягты!
Ээй!
Нак'ам нылгилимгин'к'ин н'эвыск'эт.
Имлыттъынин ръычычгав эвтылягты.
Ээ, ынрак'-ым нэгитэнэт, эплеэн мин'кыри ринн'ыт, — аны, люур вылгык'аанматыльык агтэ нэмэ кытгынтыръон'н'огъат лымынкыри гак'олема.
Ооккой!
Вынэ вай эк'ылпэ ы'лпэн'аръочгатгъэ алямачы!
Ээ, эк'ылпэ к'авэръэпыръотык элвэльинэтэ!
Лыгэн к'ун нылгик'улильыръук'инэт.
Тан'ымыльо пэтавэръа авэръэпыръогьат гаймычьыльыгэнэв!
Нэмэ ляйвын'н'огъат ынк'о нанк'ыпэгройн'ыт.
Нак'ам панэна ныпин'этк'ин, ынк'о нэмэ мэлетгъи.
Нык'улильыръук'инэт эчгигыттэпкыльинэт гаймычьыльык'агтэ.
Ако како, иа'м н'алгылегты вальын н'аргынэн!
Нэмэ тан'авэръэпыръогъат.
Ынк'о плыткук вылгык'аанматык, н'элвыл вэгтилгъи, ынкы к'орагынрэтыльыт к'ораркылягъат.
Ынрак' ивнин:
Китак'ун амынан мимыл к'ыттъыгын!
Ээй!
Ынк'о тъынин мимыл.
Аны ынрак' нэлыръочгатк'эн.
К'орагынрэтыльыт ярагты ныкытгынтыръок'энат, нокканчентак'энат.
Ынк'о нэмэ мэлетгъи.
Нэплыткугъэн ынк'эн чен'ыл гитэк.
Ынк'о иквъи Тиркынпын'эв н'авыск'атэты:
А'мын-ым ытлён, гыт, вэчьым, н'утку чамъам ратвагъа?
Ии-к'ун, ытръэч к'ун мин'кыри митык?
Ээ, вынэ эчимгъукэ, ынан трэвинрэтгыт.
Энмэч к'ол к'ынвэнтэтгын чен'ыл!
Рывэнтэннин чен'ыл.
Ынк'о нагэтан'н'огъан — люур тэргатгъэ н'эвыск'эт.
Пынлёнэн Тиркынпын'эвынэ:
Иа'м-ым тэргатгъэ?
Гымнинэт н'анк'энат яральыт, — нэночк'эн н'эвыск'этэ.
Нак'ам ынинэт яральыт лыгэн'ъочьо гитлинэт.
Ныгитэк'инэт — ынкъам элек нытвак'энат.
Ынк'о ивнин Тиркынпын'эвынэ н'эвыск'эт:
Ынн'э атэргатка, ынан трэвинрэтгыт!
Ынк'о паагъэ тэргатык.
Ныгитэк'ин, мин'кыри нымытвагъат торпэлятагната н'ан н'эвыск'этэ.
Аны лыгъаткэвма нынымытвак'энат, нак'ам чавчывак рээн ганымытваленат.
Вынэ нылгигытъэтк'инэт!
Нытэргатк'эн ейвэче н'эвыск'эт.
Нак'ам уйн'э эгпильыкэ нытвак'энат, мин'кыри к'ун н'ан тэн'ытръэч гыпильын гатымн'эвлен.
нк'о к'ынвэр эвыр нэмык'эй вылгык'аанматын'н'огъат.
Ынк'энат-ым итык нэмык'эй нывылгык'аанматк'энат, ытръэч нэмэ ванэван тумгымил нытэн'ычьэтк'инэт.
Ынк'о Тиркынпын'эвынэ ивнин:
А'мын-ым вай ынрак' рагтыгыргын нъэлгъи гынин!
Аа, кыкэ вынэ, элымн'э?
Вынэ галгэкоргавлен!
Ынкъам вай н'эвыск'эт нэмык'эй гылён'н'огъэ рагтыльэты, мин'кыри к'ун лыгъылгу нинэлгык'ин н'эвыск'эттумгын.
Энмэч нытэргатк'эн нэмык'эй.
Аны ныкоргавк'эн н'эвыск'эт!
Ынк'о нэгитэплыткун гитэк ынин яральыт — рывэтгаваннэн Тиркынпын'эвынэ, ивнин:
Игыр-ым вай рарагтыгъа-ым ынкъам пыкиринэн'у, гынин томгъыттъин'ын ранмын'ын гырголягты, лыгэн епэчги ымы эрэск'ивкэ.
Ынкъам игыр гынинэт яральыт лыгэн'ъоркыт, ынрак' ынан ынк'эн рэтэн'ытви.
Лыгэн ымы ынн'э эчимгъукэ, эченур к'ыялгытгытык янръагты, ынкъам ынкы ранымытваркынэтык.
Ынкъам эченур ынн'э амн'ылтэлка к'итги гаймычьыльэты, ваа', ик ытлён, к'ывалём!
Итык н'ъочьыянвэты мачынан к'ылгэмн'ылтэлгэ.
Тан'ымыльо к'ытвыльатгын, мин'кыри гыт н'утку нымытвагъэ.
ынкъам ынкы ранымытваркынэтык.
Ынкъам эченур ынн'э амн'ылтэлка к'итги гаймычьыльэты, ваа', ик ытлён, к'ывалём!
Итык н'ъочьыянвэты мачынан к'ылгэмн'ылтэлгэ.
Тан'ымыльо к'ытвыльатгын, мин'кыри гыт н'утку нымытвагъэ.
Ынк'о Тиркынпын'эв иквъи:
Таам вынэ, энмэч а'тав!
Аны ынрак' ынк'эн н'эвыск'эт ныглёк'эн вэнъым.
Ынк'о лыгэн ченлечыку вэтгагъэ — н'анк'эн пыкиргъи, яралякы.
ны галгэкоргавленат яральыт!
Ынк'эн ымы нэнэнэк'эй гакоргавк'аятлен, алымы еп н'ан ныппыльэвк'эй пэляё.
Ынк'энат-ым ынинэт ытлыгыт гэлгипэлк'ыручевлинэт.
Ынкъам ы'вэк'уч ыныгмил вальын.
Тэн'эмъывэк'учитэ рымэйн'эвнин н'инк'эйк'эй, эвыр миргык'эйырык.
Нивк'инэт яральыт:
Аны эты, энмэч тэленъеп пэтъыттъымо нъэлгъи!
вэтгав тывыльаннэн, ымы чавчывайн'ин'эпы н'ытгыргын.
Ынк'о энмэч ялгытын'н'огъат.
Эргатык янръатгъат.
Ынкы нымытван'н'огъат.
Ынк'о вай, к'ынвэр эвыр ыргин н'элвыл тылемкэтэ итгъи.
Ынк'о энмэч, эвын лыгэгаймычьаквъэ.
Ынк'о энмэч ымыльо н'ъочьыт румэкэвнинэт ыныкагты ынкъам ынкы нымытван'н'огъат нымэльэв.
Ынн'атал-ым гэвинрэтлин н'эвыск'эт Тиркынпын'эвынэ.
Ынин-ым ваны гэнэвлин, ытръэч энмэн льулк'ылыгйиткин,          С.
Ганымытвален нымнымк'эй.
Нак'ам чавчыват.
Ынкы к'ол яатральо гитлин эн'эн'ыльын.
Эн'эн'ыльэ тан'ымльота нинэнтык'инэт лейвыльыт ныкитэ, к'эйвэ ымы энмэн кэльэт.
Ынин нэмык'эй ан'ан'ъыттъин'ын нинэнтык'ин ынык, нак'ам нылгыныгыттэпк'ин.
К'улиныкитэ эн'эн'ыльэ н'ирэк' эгрыкэльэт льунинэт.
Нырэльун'к'ин ынк'эн мэйн'эн'эн'ыльын.
Ныйылк'этк'инэт ынк'энат ярамкын.
Ынкы-ым ы'ттъык'эй ныйылк'этк'ин эн'эн'ыльык к'ача, чотгэн'кы.
Люур вай рыгъевнин этын.
Ивнин мэрынрэк'эй, винвэк'эй:
Мэй, вынэ н'оты нантымлятыркынэмык эгрыкэльэтэ.
Эк'ылпэ вэнвавэръэпыгъэ эн'эн'ыльын, ынк'о н'ытогъэ.
вын нычамэттаткок'энат н'ирэк' гэкэн'ыльыт.
Лыгэн тэкэм яатрагъет нылек'инэт.
Ынк'о к'аанрывэнра нъэлгъэт.
Ынръа н'ан ягнанэнат эн'эн'ыльэ.
Нак'ам тан'ванэван ы'нльугъэн кэльэтэ эн'эн'ыльын,  нак'ам эн'эн'ыльэ ытри нинэльук'инэт.
Ынк'о яален'к'ач н'ъонэнат эн'эн'ыльэ.
Янор ръэтык рымнин инэтричгын.
Нылек'инэт мэрынрэк'эй о'раяран'к'ачагты.
Люур вай выквагъат тан'авынтылягты.
Нивк'инэт.
Ытлён ынръа вай рэк'ык мытыквамык?
Вынэ эвъим н'утку варкын эн'эн'ыльын, амъатав-ым мыныквамык.
Ынк'о люур к'улильэтгъи эн'эн'ыльын:
Мин'кыри?
Вынэ к'ун чит нытэгинн'этчык'ивмури.
Иа'м-ым?
Мин'кыри аны мытылгигытъэтыркын, лыгитэленъепкинэмури ак'амэтвака.
Иа'м-ым гымыкы амн'ылёка тэгинн'этыркынитык?
К'ун ытръэч нивмури, мин'кы ытлён варкын.
Ээй, вынэ вай-ым ытръэч мэлюйн'э н'утку атвальыка.
Вынэ э'тки мытрак'амэтван'ыркын, а'м ивкэ к'ылпынрыткоркын!
Вынэ вай-ым мылпынрытык.
Эченур ытлён ыныкит к'улинымык рэтэгинн'энн'ык, янор гым к'энамн'ылёркынэтык!
Ээй, вынэ вэтык'ун мытрамн'ылёркынэгыт янор!
Мэн'инрин н'энъянвык ынн'э этэгинн'эткэ!
Вынэ мытвалём!
Игыр-ым н'аан ынанъыттъыётрак лыгэнпыначгык'ай йылк'этыркын.
Ынк'эн к'ынмыгыткы!
Ээй!
К'ытгъэт рагролмата.
Йылк'этгъи эн'эн'ыльын.
'мын-ым тан'ак'очеткынка ныйылк'атчак'энат.
Люур вай кальайн'а нэнэгрыпэтын ынпыначгык'ай.
Аны гэк'учичыръулин ынпыначгак'ай!
Нылгэкапчачавк'энат ройыръыт.
Иквъэт.
Эн'эн'ыльын к'ыгтыгыткы!
Нагтыгъан, звын ныйылк'этк'ин.
К'ытгъи.
Энмэн нинэльук'инэт инэнвэнн'ыльыт мэчичьу.
Ынк'о нивк'ин эн'эн'ыльын:
Чамъам-ым ытлён вай трэнмэлевэнн'ын.
Ынк'о энмэч въигъи ынпыначгын.
Ынк'о эргатык нэнлегъэн.
Нэмэ ынн'ин нымытван'н'огъат.
Аны о'тчой нымытвагъат.
'улиныкитэ ныйылк'этк'ин раеквэн.
Нэмэ вай рыгъевнин ы'ттъэ этын:
К'ыгъекви!
Ытлён н'оты к'улинымык тэгинн'этыркыт эгрыкэльэт.
Эк'ылпэ кэргыпыльатгъэ эн'эн'ыльын ынкъам лыгэн эвыр энмэн ыныгравымравкальаткынык рин'эгъи…,
Пыкиргъи рэмкык — эвын гэвъилин тэн'ытръэч экык…Энмэн винвыгитэнинэт эгрыкэльэт — эвын энмэч нынпэтк'ин.
Винвэ рэск'иквъи эн'эн'ыльын.
Авынральыт эвын нытэргатк'энат.
Нак'ам эвын гэпэлк'этлинэт ытри.
Ивнинэт эн'эн'ыльэ:
Пыкиргъи рэмкык — эвын гэвъилин тэн'ытръэч экык…Энмэн винвыгитэнинэт эгрыкэльэт — эвын энмэч нынпэтк'ин.
Винвэ рэск'иквъи эн'эн'ыльын.
Авынральыт эвын нытэргатк'энат.
Нак'ам эвын гэпэлк'этлинэт ытри.
Ивнинэт эн'эн'ыльэ:
Иа'м нытэргатторэ?
Вынэ к'ун вай ынрак' тэн'ытръэч экык эгрэ въигъи!
Нылгэгагчавк'эн эн'эн'ыльын, ивнинэт:
Ээ, эк'ылпэ к'инэйылгытык тэючгык'эй!
Нэйылгъэн.
Лыгэн-ым ынн'ин ныкитэ нытвак'эн.
Н'ытогъэ эн'эн'ыльын.
Энмэн рай энмэч гэтинэн'эн'лин въильын, лыгэн к'ун энмэч гэлгичвиткуйвылин…Йъонэнат эн'эн'ыльэ, ынк'о моонэнат э'йн'эчьивык:
Микынэ нивтык к'ытэгинн'этыркынитык?
А'мын тивтык, тагэнн'атын'ок янор гым к'энамн'ылёркынэтык, вачак’ лён'валёма гиттури!
К'ымэл  торгынан-ым ытлён а'ткэвма нъэлтык, лымн'э мальак'аягталын' нъэлтык!
Вынэ эк'ылпэ к'ытрыткугыткы инэн'эт!
Найылгавк'энат.
Лыгэк'ылпэ нэтрыткунэт.
К'ыёгыткы таёчгычыковты!
Наёйвынат.
Мутлымул ымы йъэнкы рылтэтльан к'ыгичигыткы ынкъам к'ыёгыткы!
Тан'ымыльо нэгичигъэн мутлытъулк'эй, ымы ыннэн лёмпэлята нэнтын мутлытъулк'эй.
Ынк'о вай ивнинэт:
Таам, а'мын-ым к'эквэтгытык!
Эквэтгъэт гэкэн'ыльыт.
Како ынрак' н'ан к'ол еп турэквэтэ лыгиръилеквэтгъи, к'ол-ым мэcк'ээк'ын эвынтылек.
Ынк'эн ы'ттъыёлкэн нылгэйык'ытчольатк'эн, люур вай к'аата омкэпы нантакан'атын.
Ынкы-ым унмык нанвъарэнтатын к'аата.
К'ол ынрак' тан'авынтылягты танн'ыткольатын'н'ой.
К'ынвэр тэнн'ылпигъи.
Ынк'о уйн'э вагъат.
Рагтыгъэ эн'эн'ыльын.
Ивнинэт эн'эн'ыльэ:
Вынэ виин а'тав мынывиркын ынкъам мынк'амэтва.
Увэмгогъэ н'эвыск'эт.
Эвын рэск'иквъи эн'эн'ыльын, тэючгык'эй нинэнрык'ин.
Ынк'эн-ым въилын лыгэн нырылтэлк'эн.
Эръэт ититгъэт.
К'амэтвагъат.
Нылгэпыннытвак'энат гэн'эвъэнэ.
Люур вай ынрак' рыгъевнин эн'эн'ыльэ въильин
Вэлер ынн'э элвэльинэ ныннэ, эвын ынн'ин!
Вэлер ынн'э элвэльинэ ныннэ, эвын ынн'ин!
Ынрак' вай кыеквъи вэнык въильын.
Галгэкоргавленат ытлыгыт, чама нак'ам нымэтивэтк'инэт, нивк'инэт:
Ынк'о ивнинэт эн'эн'ыльэ:
А'мын-ым въильын чит тынэювын-ым, ынрак'-ым к'ыркургыткы — н'ирэк' чымн'ак'аанмыёт ынкъам н'ырок аёльэты вальыт, эченур моок'аат.
Валёмгат-ым ынк'энат.
Нэйылынэт н'ирэк' лыгэмайн'ычымн'ак'аанмыёйн'ыт ынкъам н'ырок' моок'аат.
Рагтыгъэ эн'эн'ыльын.
С.
Ытлён н'ээкык амк'ынъычо н'элвыльык нытвак'эн.
Ынпын'эвк'эй ынкъам ынпыначгын, ынкъам н'ээкык гатваленат, чавчыват.
Ытлён н'ээкык амк'ынъычо н'элвыльык нытвак'эн.
К'ынвэр, н'элвылекы вама, тъылын'огъэ н'эвъэнйыръын, ытръэт н'ээкык.
Ытлыгыт-ытльат, ярак вальыт.
нъатчак'энат, нивк'инэт.
Ытлён, титэ рэетгъэ н'элвылекы вальын?
К'ытлыги, колё энмэч нылгитъылк'ин.
К'ынвэр ынкы, н'элвылекы вама, въигъи.
Н'эвъэнйыръын нутэк н'элвыле гапэлялен, ытръэч ыннэн элгык'орайн'ын ынык рээн гапэлятлен, въильык рээн.
Ынк'эйына нэнанъётвак'эн элгык'орайн'а.
К'ынвэр, ытлыгын а'тчак лывавкы н'ааккагты, эквэтгъи н'алвыльэты.
Люур льунин н'ээкык, энмэч гэвъилин, ытръэч элгык'орайн'а нэнанъётвак'эн.
Ынпыначга чит рылгииркынин н'ээкык, эвын энмэч гэвилетлин.
Ынпыначга к'орайн'ыи э'йн'эльэннин, нинивк'ин:
Иа'м гэмо лын'ын въильын?
Опопы морвынтак ярагты, ынкъам гынанчик'ай к'ынлегын, мин'кыри к'ун эвын гэмо лын'ын.
Эвыр игырк'эй ынпыначгын эквэтгъи ярагты, орвынтагъэ.
Ярак пыкирык, ынпын’эвэ пынлёнэн:
Э'ми, уйн'э?
Ынпыначга татлыгнэн:
Энмэч гэвъилин, гутгэтлин!
Аны ынпын'эв нытэргатк'эн.
Ынпыначга ивнин:
А'тав оргоор мынльэтэтын.
Ынан пэтле трэеты, виин к'увиркын а'тчама!
Ынпыначгын эквэтгъи горвыма амнон'эты.
Йъонэн —пэнин к'ората нэнанъётвак'эн.
Пыкиргъи ынпыначгын, а'мын-ым орвыткынык йын'энин.
К'орайн'ын илгэннин, йыпаннэн орвык.
Ынкъам ынпыначга ивнин к'оран'ы:
Ытлён гынанчик'ай к'ынлегын, мин'кыри к'ун эвын гэмо лын'гъэн въильын.
К'орайн'ын гэквэтлин лыгэн нотагты, пэнинэльын нинъэмэтк'ин.
Ынпыначгын рагтыгъэ.
Пыкирык, ивнин ынпын'эв:
Ытлён тынн'ивын.
Въавак' лыгэн нотагты.
Аны гэлелин к'оран'ы н'ирэнйъилгык гамганымгыпы!
К'ынвэр к'ол нымным льунин.
Эвын н'инк'эгти н'аргын нувичвэтръук'инэт.
Н'инк'эе нэльугъэн.
Н'ин к'эгти гынтэвръугъэт ярагты.
Пыкирык ярак, иквъэт:
Н'оты ръэнут к'орайн'а рыпкирэннин?
Ымы нывэлыткэк'эн мальоравэтльан!
Эн'эн’ыльэ ралкойпы ивнинэт:
Вынэ к'ынатвыгыткы, к'ырэтгыткы!
Нивк'инэт:
Вынэ к'ырым!
Гынанчик'ай к'ыгтыгын!
Эн'эн'ыльын н'ытогъэ, йъонэн оргоор.
Эн'эн'ыльэ пынлёнэн к'оран'ы:
А'мын мэн'к'о еттык?
Вынэ ыяайпы!
Рыпэт н'ирэк' йъилгыт мытъяанат тылек гыныкы!
Эн'эн'ыльэ к'оран'ы выяннэн ынкъам ивнин:
Н'утку н'эйык рымагты варкын н'элвыл.
А'тав ынкыри к'ылк'ыт!
Ынан митъэлыги титэ тръэйн'эквыт.
Ынкъам эн'эн'ыльэ н'эвыск'эт въэтвальын ратвынэн ыныгрочыкогты.
Лыгэн ёрок рылык, ынык н'ыраткынык рытрилнин ынкъам ивнинэт:
Кита ярар к'ынъылигыткы!
Ярар нэнъылигъэн ралкогты.
Аны гильуткулин эн'эн'ыльын ымъылён'эт, ымныкэрэт.
юур эргатык эргыръогты въильын н'эвыск'эт вакъогъэ ынкъам иквъи:
А'мын, аръаля гэйылк'этигым!
К'лявыля, эн'эн'ыльэ, ивнин:
А'мын, ети!
Н'эвъэнйыръын иквъи:
А'мын, ынръам н'анк'о гэетигым!
Эн'эн'ыльэ н'эвыск'эт матанэн.
Ынк'о эквэтгъэт ытльарыкы, ымы ырыгрээн к'орайн'ын Въавак'.
К'орэн нынны — Въавак'.
С.
К'ынвэр к'ол чимгъугъи о'равэтльан.
К'ынвэр, н'эвъэн ивнин:
Энмэн тэленъеп гатвален уйн э эмилгэркэ.
К'ынвэр к'ол чимгъугъи о'равэтльан.
К'ынвэр, н'эвъэн ивнин:
Ы'мн'ан, мытк'ытрирэ эмыннэ к'амэтвак.
Нымкык'ин гынникыт варкыт нымэйын'к'инэт, нычачак'энат.
Мин'кыри мынмынат ытри ынкъам рэк'э?
Мин'кыри вальын гынникык энанмэнан' мытэйкын?
Н'эвъэнэ ивнин:
Гымнан итык тычимгъуплыткун гэмгэгынникин энанмэнан'ат — ан'к'агыннэкэн эвыр эмнун'гынникин.
Пынлёнэн н'эвъэнэ.
Гынан-ым?
Гымнан ымы ытръэч аман'к'агыннэкэнат тычимгъунэт.
Н'эвъэнэ ивнин.
Гымнан ымыльо трэтэйкын'ынэт.
Китак'ун-ым к'ытвыгынат, мин'кыри вальыт гынан чимгъунэт?
Анык'ун, ынн'ин вальыт гымнан гэчимгъулинэт.
Нымэльэв к'ыпалёмтэлгэ!
Ан'к'акэн мытвынат: мэмылтэ купрэтэ мэчынкы ранмын'ынат, унъэлти и'нныпъитэ гатоккама мэчынкы ранмын'ынат.
Китак'ун мынтэйкынэт!
Ынк'энат нэтэйкынэт ымыльо.
Купрэтэ тымнэн мэмыл, и'нныпъитэ гатоккама тымнэн унъэл, пойга тымнэн умк'ы.
Нэмык'эй пойга тымнэн кэйн'ын.
Ынн'ин вальыт тэленъепкинэт энанмэнан'ат гатваленат.
С.
Энмэн, тэленъеп гатвален нымным нымэйын'к'ин.
Ынръам инъэ люур гининилин нымкык'ин э'к'эльыт.
Н'ээккэк'эе льунин э'к'эльымкын ининильын ынкъам к'улильэтгъи:
Аны рэмкын гатэнмавлен гынтавынвы нотагты, ин'к'ун лыгэн н'эйык нъатчынат.
К'утырык орвыткынык нэнэнэт э'мэтэ гэнтылинэт.
Ынкъам яачы тылельэ гынтэвкы, к'ол н'инк'эй гэнэрэтлин.
Нак'ам э'к'эльыт пэнин нывэлеркылек'инэт.
Нак'ам ытлыгэ нэнэны раратъё люн'льутэ.
Люур ынанъянотыльа э'к'эльэ, эрмэчьэ, льунин н'инк'эй.
Эвын ымы мъэн'инк'эй гырытлин, ымы рынныкок'ай ырытык рээн нинэнрык'ин.
Эрмэчьэ нинэгитэк'ин.
Люур н'инк'эе ырытк'эе ырымнин лявтэпы ынкъам левтык ирнин.
Эрмэчьэ ивнин:
А'мын, гынан вай энанмэ!
Ынн'ъэм ымы вэлер гэмутлытъэ эрын, ытръэч к'ынур пакота гэнтылин рынныкота.
Этк'ыле-ым нивк'ин эрмэчьын:
Опопы эк'ылпэ к'энанмы гынан, чен'эр энанмэ!
Вытку-ым гынан энанмэ.
Ынк'о-ым ивнин эрмэчьэ н'инк'эй:
Ынръам-ым эрмэчьэ чычетувик тынпынэн ынкъам ивнин въэн'н'ок:
Ыныкит ынк'эн гымнин пойгын к'онпы гынык рэнтын'ын — гымыгмил рамлытвэгъа.
А'мын-ым, вйигйи эрмэчьын.
Лыгэн ръигъи — выткынин тумгымкын ининигъи.
Лыгэн эвыр нэльугъэн въильын ыргин эрмэчьын, гынтэквъэт.
Нивк'инэт гынтавма:
Аны рэмкын ынк'оры гэпэлк'ынтэтлин.
Ынкъам ымы ынк'энат ытлы гыт пэлк'ынтэтгъэт.
Э'чгынрэ ыргынан нэлк'ырирын н'инк'эй — эвын уйн'э.
Люур ининигъи.
Ытлыгыт эймэквъэт — эвын н'инк'эй въилекы к'ача нытвак'эн, к'ытлыги, эрмэчьын ганмылен.
Ынк'о намн'ылён:
Н'инк'эе ивнинэт:
Люур ынан иниквъи.
А'мын-ым вытку гынан энанмэ!
Лымн'э иниквъи.
Ыныкит н'отк'эн пойгын антымн'эвка рэнтын'ын, гымыгмил рэрмэтвигъэ ынкъам рамлытвэгъа.
Ынк'о ытлыгэ ивнин:
А'мын-ым, ымыльо гынтэвыльыт энмэч пэлк'ынтэтгъэт, рагтыгъат.
К'ынвэр ынк'эн н'инк'эй мэйн'этгъи, энмэч а'ачеко нъэлгъи.
Ынин ытлыгыт въигъэт.
Пэнин ытлён нилюльэтк'ин чама нымлытвэк'эн амк'ынъычо.
Ынк'оры н'отк'эн а'ачек эрмэчьу чама мылыльо гэнъэтлин.
Лыгэн э'к'эльын пыкитльэн нэнанмыткок'эн.
Энмэн ытлён ганымытвален вээмык к'ача, н'эйык рымагты.
Энмэн ынк'эн н'эгны — Валян'ай, Ван'к'арэмак к'ача вальын, ытръэч амнон'ын'к'ач.
Ынръам ытлён уйн'э эн'инк'эйкыльу гитлин.
Ытръэч гэн'эвъэнэ гатваленат.
Ынръам к'утти н'ирэк', гэнинэльэ вальыт, пэнин гынникгилильыт нотайпы.
К'ол рыннинэт ырык ытлыгэ ивнииэт:
Эккэт-ым валёмгъат ынкъам иквъэт:
Ынкъам-ым к'ол иквъи нэмэ гыннэкгэлема:
Ытлен'ин нъэнк'этк'ин, нивк'ин:
Э'тки н'ан ытлыгэ нынъотавморэ!
Вэнлыги ынээльэ нэначын'к'эн, нинивк'ин:
К'ынвэр к'ытгъэт.
Н'айыткынатгъат, к'алетлы нэгитэн — эвын гэн'эвъэнэ купрэк нымигчирэтк'инэт.
Ынээльэ ытлен'и ивнин:
Ытленъютэ ръотавнэн.
Вэнлыги ырымнин.
Ынръам рынныкон лыгэн гыткак к'ача иргъи.
Эрмэчьын гырголягты лылепыткугъи ынкъам иквъи:
Китъам ръэнутэт, мыёпатынат!
Пойгын эйминнин эрмэчьэ ынкъам к'ытгъи.
Лыгэн эвыр пэтлек'эй йъонэнат.
Лыгэн йъонэнат — ивнинэт:
А'мын-ым, к'ытгъэт.
Ынкъам к'амэтвама ивнинэт эрмэчьэ:
Ынээльын вэтгыры вагъэ, ытръэч пынлёгъэ:
Аны, моогъат пойгыльатык.
Люур тымнэн эрмэчьэ увичвытумгын.
Ынкъам ивнин к'ол:
Рагтыгъэ ытлен'и.
Ярак пыкирык, пын'ылтэлгъэ.
Ынк'о ытлён моогъэ илюльэтык, эмрэрмэвн'э чама амрамлытвэн'а.
Лыгэн пэтле эрмэквъи ынкъам мылытвэгъэ.
К'ынвэр к'ытгъи нэмэ ынкырилы.
Нэмэ лыгэн н'айыткынгыпы ырымнин эрмэчьын, вээмык к'ача вальын.
Нэмэ эрмэчьэ ёпаннэн.
Нэмэ ынкы йъонэн — ивнин:
Ырыкы к'ытгъэт.
Нэмэ к'амэтвама ивнин эрмэчьэ:
Ынк'о торымгогъат увичвэтык пойга.
Ымъылён'эт ымы ымныкэрэт ныпойгыльатк'энат.
Кынвэр аны лымн'э н'ырок' ы'лён'эт ынкъам н'ырок' ныкирит ныпойгыльатк'энат.
Люур турэрмэчьэ пивнин ынпыэрмэчьын гыткайпы.
Арычга иргъи ытлён ынкъам иквъи:
Ынръам иниргъи гынан!
Опопы к'энатан'ынмы ынкъам гымнин н'эвъэн к'ылгыгын!
Ынк'о тымнэн ынкъам н'эвъэн лыгнин турэрмэчьэ.
Ынн'ин гатваленат тэленъепкин эрмэчьыргин вагыргын.
С.
Ынк'эн мэйн'ынымнымык гатвален элек.
К'олетъылё н'инк'эйгинив тэнмавръогьат оонъынтанвэты.
Ырык рээн-ым к'ол нанк'ыльын н'эвыск'эт гатэнмавлен оонъынтанвэты.
Ынк'он эквэтгъэт н'оонрэ, ыяагты — н'энку а'мын лыгимыкуунъыльын.
Вынэ н'ан ноонъыгыркэчек'энат н'энку н'энк'айымкычгын.
Люур рай к'ол н'инк'эй к'улильэтгъи кытынгынтава.
Вынэ н'оты кэйы'оон!
Аны лыгэн эвыр ынкэк'эй н'энк'айымкычгын гатляпыткочаленат камлелы ырык, ынк'о нэльун — эвын кэйн'ын нылек'ин тэкэм ырыкэгйит.
Н'энк'айымкычгын гагынтавчален о'раяран'к'ачагты.
Чымк'ык лыгэн эмпаян ныпэчаткок'эн ынкы ръэтык, эвыр мъаян н'инк'эйк'эй эвытлым н'ээккэк'эй.
Нытэргыльатчак'энат-ым ынк'эн мъаянвык'агтэ, вачак' вэнлыги к'ырым ы'нъатчанат майн'ыянва.
Ынрак' пэлятгъэ нанк'ыльын, гэпэн'ъивэтлин.
Лыгэн-ым ынкы пиринин кэйн'э нанк'ыльын н'эвыск'эт.
Ынръан'ан пыкиринэн'у нанк'ытъайытчанэн нанк'ыльык'ай.
Кэйн'э руйвынин н'эвыск'эт-ым, ынк'о нэнэнэк'эй пиринин ынкъам ыныграгты рыльэтэннин.
Ынръа н'ан кэйн'э нэнанмыткок'энат гыръольыт рэквытти, мэн'инрин ылвэт ынкъам нэнанлыватк'эн ынк'эната лывээръа.
К'ынвэр мэйн'этк'ээтгъи нэнэнэк'эй.
Энмэч нычайвыткон'н'ок'эн нэнэнэк'эй.
Кайн'ырачыко мэйн'этгъи.
Эвыр н'аргыногты нэнанк'ытчерантовк'эн кэйн'э.
Ынк'о, к'ынвэр, вэтгавын'н'ой н'инк'эйк'эй — кэйн'ын ытри вэтгавын'н'огъат.
К'олетъылё ивнин кэйн'э:
нылейвык'ин амынан.
Ынк'о-ым энмэч гыттэпэквъи.
К'олетъылё нэмэ ылвэгилигъи кэйн'ын.
Амынан н'инк'эйк'эй нэмэ пэлятгъэ ярак.
Эчги эквэтгъи кэйн'ын, лыгэн мачоратвак пыкиргъи рэк'окалгын.
Н'инк'эе ивнин:
Рэк'окалгын нымн'ылёк'эн:
Э'мъим гынин ытлыгын?
Нак'ам-ым гым иа'м н'утку?
Ако вай-ым мин'кыри н'утку нытвайгыт?
Опопы ынрак' мымн'ылтэлык.
Ынкъам ынкы ганымытвален н'инк'эй нылгинымкык'ин.
К'ол-ым вай итгъэт элек н'энк'айымкычгын оонъынтачагъат тан'ымыльо чеэкэй.
А'мын-ым, аны нылгъэк'эгнитк'ин!
Ынкъам ынкэгрээн гэквэтлин гынин ытля, нанк'ыльын, оонъынтанвэты.
Нак'ам ынкы тэн'эмн'ин'к'эй гоонъынтатленат, ытръэч ынк'эн амынан гынин ытльак'ай ырык рээн гоонъынтален.
Ытлыгын-ым гынин нык'аальатк'эн, нык'орагынрэтк'эн.
Ынкъам ынк'эн ынкы нуунъыгыркик'инэт.
Люур рай к'ол н'инк'эй к'улильэтгъи.
К'ыгит аноо, кэйн'ын етыркын н'анк'о!
Ынкъым тан'ынмыльо гэтлепыткуръулинэт н'инк'эйгинив ынкъам гагынтавчаленат яран'к'ачагты.
Лыгэн энъыян ныйк'унтэтк'ин, эмпаян ныпэлятк'эн.
Ынкъам ынкы ынк'эн гынин ытля гэпэн'ъивэтлин, ынк'эната кэйн'э пиринин.
А'м, лыгэн-ым эвыр ынкэк'эй нанк'эпы тъайытчанэн ынкъам ымыльо к'эчейыръын йытольаннэн, ынкъам тымнэн.
Йык'к'эй-ым ынкаят рунин кэйн'э гынин ытля, нак'ам-ым гыт ынкы нагтогыт кэйн'э гынык ытльананк'ычыкойпы.
Ынкы плыткуй кэйн'ын к'амэтвак, ынрак' гыт нэпиригыт-ым ынкъам рагтыгъэ ченэтрагты.
А'мын-ым ынкъам вай н'утку йык'к'эй нэнмэйн'эквыт.
Ынн'атал-ым вэлынкык'унэйгыт!
Пын'ылтэлма, н'инк'эй рыпэт гатан'йыкыргыгаван'катлен.
А'мын, чиниткин ытля ейвэчу гэлгылин ынкы н'инк'эе чама гэйивик'этлин.
Ынк'о нэмэ ивнин рик'укэтэ:
Лыгэн-ым, эмытъэт к'ыгагчаквэ!
'мын, вынэ н'инк'эй ганн'энайпылен кайн'эты!
Ынкы-ым кэйн'ык ыннанмытлынча гэтгивилин, эвыр ыннанмытлын'гэвэльын- Ытлён ынк'эн тан'гэмо нинэлгык'ин, к'ытлыги, ынин ытлыгыт варкыт.
К'ымэк а'мын кэйн'э энанмы, ынн'атал-ым тыкоргавыркын!
Ынк'о рик'укэтэ ивнин:
Ынк'о эквэтгъэт амъянра.
Н'инк'эйк'эй нылгэркычавычильатк'эн ярагты!
Ярак люур пыкиргъи.
Найъойвыгъан ынкэкинэтэ нымытвальа, ынрак' нымн'ылёйвык'эн:
Ынк'о моогъэ пын'ылтэлык.
Тан'ымыльо тывыльаннэн рик'укин тывъё: ытльат-ытлыгыт тывыльаннэнат, кэйн'ык нымытвагыргын тывыльаннэн.
Ынк'о тан'валёмръогъат.
К'ытлыги, кэйн'э гэнмэйн'эвлин н'инк'эй!
Аны тан'ымыльо гакоргавръоленат, ытлыгын ымы ынкы.
Галгэнаглятлен ытлыгэты н'инк'эй!
Ынк'о нанмын чымн'ы рэк'окагты пууръу.
Ытръэч.
С.
Клявыл ынкъам н'эвъэнйыръын нынымытвак'энат.
К'ол итгъи к'лявыл ивинигьи.
Лыгэн ы'вэк'уч эквэтгъи, н'эвъэн н'ытогъэ ынкъам ан'к'аванвэты к'ытгъи, йытрыттэ рынэнин рымавынвы.
Люур мэмыл ванвычыкойпы пиврэгъи, Н'эвъэнйыръын к'айымгойпы пиринин ынкъам мэмлычыкогты рэквэтэвнин.
Рагтыгъэ к'лявыл — эвын н'эвъэн уйн'э.
Аны к'лявыл ымныкэрэт гильуткулин — уйн'э, льук лывавнэн.
Ынк'о эргатык н'ытогъэ, рэк'окалгын льунин.
Ивнин рик'укэтэ:
Ивнин к'лявыля:
Рик'укэтэ ивнин:
Ытри ынкы варкыт.
Гынин н'эвъэн гэлгылин мэмыля.
Рагтыгъэ к'лявыл ынкъам купрэн ынанъомрычьын рытэнмавнэн.
Ынк'о эргатык эквэтгъэт, копрантыватыск'эквъат.
Рик'укэтэ гамгаваны нэнайн'откок'эн, К'ол льунин, ынк'о йын'отконэн — эвын колё тыкгаткэта!
Ивнин рик'укэтэ:
йын'отконэн — эвын колё тыкгаткэта!
Ивнин рик'укэтэ:
Ынкы рытваннэнат.
Рик'укэтэ ивнин:
Мачынан ынкы нытваркын.
Ынк'о эргатык купрэт ёпаннэнат, эвын гаквален н’авмэмылчын'ын.
Ынк'о рырагтаннэн ынкъам тэнуйгын йыннин.
Ы'ттъын ратвынэн, рывэнн'ынин авынаёльэты, линлин' йытонэн, мэмылыткынык рытрилнин.
Ынк'о к'лявыл н'ытогъэ.
Этъок'айк'ын рэск'иквъи — люур рымъэйн'энин.
К'лявыля ивнин:
Ивнин н'эвъэнйыръэ:
С.
А'мын-ым, аны лыгитэнчимгъульын н'эвыск'этк'эй чама нылгэныван'эк'эн.
Ытлыгэ, ытльата ынкъам ытленъюрык гылёо нылгык'ин ытлён.
Энмэн, к'улинымнымык к'ол гатъылын'олен н'эвыск'этк'эй.
А'мын-ым, аны лыгитэнчимгъульын н'эвыск'этк'эй чама нылгэныван'эк'эн.
Ытлыгэ, ытльата ынкъам ытленъюрык гылёо нылгык'ин ытлён.
Ынкы-ым, мэтчымчек, нытвак'эн нымнымк'эйык к'ол эн'эн'ыльын.
К'ынвэр ытлыгын иквъи:
Нак'ам н'утку варкын мэтчымче нымнымк'эйык, лын'ыр амытва рытъё, эн'эн'ыльын.
Н'эвъэнэ ивнин:
Юрэк'-ым нъынмэлевэннин!
Нак'ам ытленъюк'эгти нытэргыръок'энат лин'виттэ чакэттэты.
Эквэтгъи ытлыгын ан'ан'ыльэты.
Пыкиргъи нымнымк'эйык.
Иквъэт:
Э'митлён-ым ынин яран'ы?
К'ытгъи н'энри.
Ярачыкогты рэск'иквъи.
Люур вай:
Начайпатгъан.
Чайпанма-ым нывэтгавчетк'энат.
Нэнамн'ылёк'эн рэмкыльын.
Мэн'к'о етгъи?
Чаёплыткогъат, ынк'о эквэтгъэт.
Пыкиргъэт.
Лыгэн эвыр йъонэн тъытльэн:
Эчги вулк'ытвигъи, ынрак' эльоткомгой.
Колё аны нылгикэльэткульэтк'ин чама лыгэн нылгэярарпэгляръок'эн!
Нак'ам тъытльэн ыныкгин'кы нинэнтык'ин.
Эргатык лыгинъэ кыеквъи эн'эн'ыльын.
Рыгъевнин тъытльэн.
Ынкы вуск'ымчыку нэнанпэгляръовк'эн, лыгэн икумин'кыри нинэнтивык'ин.
Ынк'о тъэче кивыткугъи-ым — иквъи:
Итык-ым вай лыгэн н'эранъылё рэмэлеквъэ!
Нивк'инэт авынральыт.
Вынэ ынан мытрэркурн'ын!
К’ынвэр рагтыгъэ эн'эн'ыльын.
Авынральа ыныкагты нэймитын лыгэчьыльын раквытчын'ын ынкъам лымн'э моок'ор.
Ынк'оры рэмкын э'раткомгон'н'ой.
Аны тан'этъо н'эвыск'этк'эй галгэтъылын'олен!
Тэкэм люур вай э'рама въигъи.
Нак'ам к'ытлыги, люн'ынмэлевэтэ рыннин.
Ынк'о-ым ынк'эн эн'эн'ыльын танлёнръэлягта гитлин.
Лыгэн тан'к'онпы эвытрыкэ гэнъэтлин.
Этъым, лыгэыяагты гаялгытлен.
Ы'мто, а'мын к'эглынангэт эты, эн'эн'ыльыт нылгинъыръык'инэт?
С.
Энмэн нивк'ин ынанчинит:
Ынк'эн гатвален тэленъеп.
Энмэн нивк'ин ынанчинит:
Эвыр мэн'ин ратъылын'оркын, к'энагтыркынэтык!
Ымыльо амк'ынъычо нинивк'инэт:
Ымыльо гатакэчгык'айма к'итгытык!
К'ывалёмгытык!
Ыныкит ыннэн уйн'э этэкичгык'эйкэ ритгъэ, к'ол ынин ройыръыкэн рэвъигъэ.
Эргатык к'ытръугъэт.
Ымыльо гэтэкичгэ гитлинэт.
К'олетъылё к'утынин экык тъылын'огъэ.
Эргатык йыннэн эн'эн'ыльын.
Иквъи:
Эн'эн'ыльэ ивнин:
Эргатык к'ытгъи эн'эн'ыльын, эвын гъэк'эрэлин тъытльэн.
А'тав ильуткугъи.
Авынэльоткогты въигъи экык.
Люур ытлыгын иквъи:
Эн'эн'ыльэ пынлёнэнат:
Еп  гымнан гымнин ильуткукэлы э'йн'эвкэ, еп эпкиркэ въигъи.
Ыныкит нъыпкиргъэн, к'ырым нъывъигъэн.
Этынва пынлёнэн:
Эн'эн'ыльэ ивнин:
Этынва пынлёнэн:
Эн'эн'ыльын иквъи:
Ыныкит энамынгыкватка ринэнтын', нэмэ к'ол рэвъигъэ экык.
Этынва ивнин:
Мынгыкво йылнинэт мытлын'эн к'орат, н'ирэк' ы'ттъыт, н'ырок' и'гнэлгыт.
Эн'эн'ыльын рагтыгъэ.
Нэмэ к'ол экык тъылын'огъэ.
Нэмэ йыннэн эн'эн'ыльын.
Нэмэ к'ытгъи.
Ильуткугъи.
Ынкъам иквъи:
К'энамынгыкватгэ!
Пытк'ымыкын' мынгыкваннэн.
Эквэтгъи эн'эн'ыльын.
Лыгэн эквэтгъи, въигъи тъытльэн.
Ытлыгын иквъи:
Эккэт тэлпыркыт!
Ынрак' н'ээкык тъылын'огъэ.
Нэмэ эн'эн'ыльын йыннэн, ивнин:
Эн'эн'ыльын нэмэ к'ытгъи.
Нэмэ ильуткугъи, иквъи:
Ытлыгэ ивнин:
Этынва ивнин:
Эн'эн'ыльын иквъи:
Анн'энайпыгъэ эн'эн'ыльын, эквэтгъи лёгмынгыквата.
Ымыльо люн'въитэ итгъэт.
Ынк'оры эн'эн'ыльын э'к'у нэтчын.
Ымыльо нивк'инэт:
Ымыльорык э'к'у нэтчын.
Ынн'ин тэленъепкин эн'эн'ыльыт нырагаймычьавн'ык'энат.
С.
Ылвылю элек нынмыткок'эн.
Ипэ к'ол итгъэт увильэтгъэт ылвытъуле, лыгэн ынкы напэлянат ук'к'эмчыку эръэйыръын ынкъам ыпалгын.
Эвын етгъэт, рэк'э ыпалгын гаткон'н'олен, ымы эръэт гэтъэттывилинэт.
К'ол ынээльын иквъи:
Кита к'ол чайвыткон'н'ок ныпэлятын, а'тав гынрыру мынылгын, ръэнут рэркын, мури амк'ынн'ыток.
Ымыльо ылвэгилигъэт, н'ырак'ав пэлятгъэ.
Ынанн'энчьан пэлятыйгот нэнтын.
Тытлык атчыгъэ ынк'эн о'равэтльан.
Эвын амгынотъылё нынъэлк'ин.
Люур ранмэйпык виилетгъи.
Лыгэн ынкы эк'уликэ нъатчак'эн.
Эмк'элелвынэ нивк'ин.
Вэчьым н'отк'эн ныетк'ин.
Эвын рэгъи тан'амъыттъымъеквэйн'ын н'эвъэнйыръын.
Авэтывак' к'лявыля пэнрынэн.
Аны энмэн гэтэйкэвлинэт.
Люур амъыттъымъеквэйн'а авынтайкавэты ивнин:
Йъарат амк'лявылторэ варкынэтык, яйвачгыргыторэ!
Вэлер-ым ван'эльо митыркын.
Аны энмэн о'равэтльак'ай гувильэтлин, амъыттъымъеквэйн'ын тыргэтъюунин, гыргоча ыпалга энайпаннэн.
Ынк'о иквъи н'эвъэнйыръын:
тагам о'ран'анк'о к'ылиги!
Лыганлыгъэ о'равэтльан — н'эвъэнйыръэ ивнин:
Эвын гитэнин — йык'к'айъым н'эвъэнйыръын ынкы гитэнин.
О'равэтльата ивнин:
Матанэн.
Еп чейвыткульыт эпкиркэ, увильэтгъи н'эвъэнйыръын.
Люур пыкиргъэт н'ыроргарэ.
Н'ытогъэ н'эвъэнйыръын.
Лыгэкоргаквъат ынинэльыт!
Рэгъэт чоттагнэты.
Ынанынпычьа матанэн.
К'ол анн'энайпыгъэ инэльульын.
Чейвыткугъэт нэмэ н'ыроргарэ, к'ол пэлятгъэ.
Ёрочыко нъэптык'ин н'эвъэнйыръын.
К'лявыл рэск'иквъи, ивнин:
Вынэ к'ырым!
Элгык'ай эйминнин, чит вылгыпыркынэн.
Люур вытры иргъи о'равэтльан — тымнэн, к'ытлыги.
Эк'ылпэ нэлгычыку рычымк'эннин, кылтынин, майык рыннин.
Чейвыткульыт етгъэт, н'эвъэнйыръын никвъэн:
Н'эвыск'этэ ивнинэт:
Ынръам к'ол пэлятгъэ, ынанынпычьын.
Майгэн'кы ныгатгаткок'эн.
Люур лявтэты ръэнут эрэтгъи.
Маленэн, эвыр гитэнин — мутлымул.
Иквъи эмк'элелвынэ.
Ынръам ръэнут?
Нэмэ гатгаткон'н'огъэ — нэмэ йиннин мутле.
К'ынвэр налгымай рырыткунин — эвын ынкы льунин ыргин ытлен'и, к'ытлыги, н'авъанйыръин'а ганмылен.
Лыгэн авъеткынка нэмэ румэкэвнин.
К'утти ытленъют етгъэт — винвэ ивнинэт:
Ынк'о эргатык ымыльо чейвыткугъэт.
Нутэк увэрайн'ын нэтэйкын.
Аны тан'ымъылён'эт гэкымъыгичилинэт.
Лыгэн увэрайн'ык ныёльатк'энат.
К'ынвэр ы'ттъымил майн'ан'н'огъат кымъыгинив.
нэтэйкын.
Аны тан'ымъылён'эт гэкымъыгичилинэт.
Лыгэн увэрайн'ык ныёльатк'энат.
К'ынвэр ы'ттъымил майн'ан'н'огъат кымъыгинив.
Ынк'о эргатык н'эвъэнйыръын ныван'эк'эн чотыткынык.
Люур кагынмыткыната к'очелгылгык'ай льунин.
Н'эвъэнйыръын иквъи:
К'очелгылгык'ай люур иквъи:
Ивкэ к'ун миквыт — гыныкы нэтэйкын нутэк увэрайн'ын.
К'эглын, эргатык, чайвытконвэпы етык, никвъэн:
Н'эвыск'этэ ивнинэт:
Виин н'отк'энат чемынгыт к'ынчичьэркыниткы кэргымма!
Люур эвыр нэгитэн — гагырголятлен.
Нырэпирин'к'ин — нылвавк'эн пирик.
Гырголятгъэ.
К'ытлыги, к'училгык'эе гангырголявлен… Ныпичгык'ин Вэгрэтэм
С.
Ганымыльавлен нынну ынкы — Вэгрэтэм.
Аны ытлён тан'вэнъым ныпичгык'ин, тэн'пэнин  к’онратвальын, ымын' нымным ванэван чымче нытван, мин'кыри к'ун найылгавк'эн, рэлк'ынн'ыт мэн'к'окэнат рэмкыльыт кытамчачва.
Ынкъам ынк'эната найылгавк'эн.
Нак'ам ытлён лымыльын, н'ирэнн'эвыльын.
Ытлён еп лыгэн а'атчек, э'квыргъам лыгэн гэлелютлин, эвын лыгэн гэмэчынпэвылгэтлин.
К'улитгивик к'ол н'эвъэн рылейвынин к'аагты.
Ынкы эвын гагроръолен, к'аат эвын ныгръок'энат.
Н'энку к'аатагнык, гытгык к'ача, пэнъёлгын нэтэйкын, нак'ам н'эйгин'кы нытвак'эн, эвыр н'элвыл гытолын'кы нытвак'эн.
Тэкэм пэтыкэлвайынвык увэмгогъат, ынкы пэтыралк'ан'ынвык пэтырытын нылгинымкык'ин.
Нарычгытвак'эн ы'вэк'уч, н'эвъэн-ым нувик'ин.
Ынк'о мачгырголягты н'эвыск'эт ун'элгъи.
Ынкы ууркиткугъи н'эвыск'эт, ынк'о ы'вак'очегты к'ытгъи эвтылягты, нэмэ-ым н'ан нунрэпэтк'ин тыляма, нак'ам нъэк'эгнитк'ин.
Люур вай авынтыляма гыткак'ач лыгэгтонрапатгъэ.
Ынрак' тин'ук нэналвавк'эн.
Нак'ам рай ынкэчыку нинэлгийгуткуйвык'ин гыткалгын рэк'э.
К'ынвэр тин'унин гыткак'ач — эвын ынкы рээн йытонэн ы'лчыкойпы кайн'ин'ын, лыгэн ынк'эн гыткак рээн йытонэн.
Ыныкит гитэнин н'эвыск'этэ, аны гэлгигынтэвлин о'раы'вак'очен'к'ачагты.
Нак'ам нылгик'улильэтк'ин.
Аны, вай ръанотайн'оон!
нэмэ-ым н'ан нунрэпэтк'ин тыляма, нак'ам нъэк'эгнитк'ин.
Люур вай авынтыляма гыткак'ач лыгэгтонрапатгъэ.
Ынрак' тин'ук нэналвавк'эн.
Нак'ам рай ынкэчыку нинэлгийгуткуйвык'ин гыткалгын рэк'э.
К'ынвэр тин'унин гыткак'ач — эвын ынкы рээн йытонэн ы'лчыкойпы кайн'ин'ын, лыгэн ынк'эн гыткак рээн йытонэн.
Ыныкит гитэнин н'эвыск'этэ, аны гэлгигынтэвлин о'раы'вак'очен'к'ачагты.
Нак'ам нылгик'улильэтк'ин.
Аны, вай ръанотайн'оон!
К'ынвэр н'ан тэн'ынпунн'итэвнин кэйн'ын, гынтавычгатгъэ кайн'ин'ын.
Рагтыгъат ытри.
Ынк'о нэмэ элеръугъи.
Тылванымтакачгыка ынръа гатвален, к'оныръым эвын ынн'ин эмк'ынгивик анымтакачгыка нытвак'эн Вэгрэтэм.
Тан'ымыльо вээм ръилеръугъи.
Кыткытръогъэ.
Анольатынвык тылегъи Вэгрэтэм.
К'аанматыльатгъэ, ынк'о имтилк'ытгъи, к'аальатакватгъэ.
Тылвамыргынан н'эвъэнти пэлянэнат.
Нак'ам к'ол н'эвъэн нанк'ыльын.
Ныннын'ыттык'инэт элен'ит.
юур рай к'улиныкитэ мэлк'эпы ръэнут нывыргыргыръук'ин нак'ам мэлк'ыткынык тан'вэнъым мыгтэкичгыльын.
Ынк'о эргатръогъэ, нэгитэнэт тэкичгыт.
Аны эвын гэлгинуйвылинэт тэкичгыт!
Ынк'о нэмэ йылк'этгъэт к'уливулк'ытвик.
Кыеквъэт — эвын тэн'уйн'э тэкичгыт милк'ык, тан'ымыльо гэнуйвылинэт.
Аны нылгайылгавк'энат!
К'улиныкитэ яракэн рэнмырэм натъайытчагъан, лыгэн нынк'ъэк'ыръувк'ин.
К'ытлыги, ынк'энат кэйн'ыт.
Амайылга-ым ванэван нырэк'ынэт н'эвыск'этти.
К'ынвэр, к'олетъылё тэн'этэкичгыкэ нъэлгъэт — тан'ымыльо гагтоленат кэйн'э.
К'уливулк'ытвик энарэрыльатын'н'огъат рэнолгыгэн'гыпы, лыгэн к'ун нылгивэгыткульэтк'инэт уйн'э нытвак'энат.
Люур к'отляйн'ын ёрогты кытгъи.
Ерочыкон нэнчимиръэвын.
Нанк'ыльын нэпиригъэн.
Ынк'о тан'авынк'олельыръогты нанынтон'атын н'аргыногты.
Эргатръогъэ.
Тан'амынан нъэлгъи.
Чимгъугъи н'эвыск'эт.
Тэйкынин тытлык ваны, варэск'ыткынык.
Румэкэвъюунинэт уунъыкэнъут.
Н'энку натчытвак'эн.
Вулк'ытвигъи.
Нэмэ лыгэн ярачыкогты авынгачагъат.
Ытлён-ым н'оон гыргол нывакъотвак'эн.
Нэмэ моогъат энарэрыльатык — инэльук лываквъат.
К'ол н'ытон'н'ой.
Н'ытоск'эвыльын н'эвыск'этэ н'ыленн'ылетэ инэгнэрэннин.
К'аптэткынык иргъи н'ыленн'ылет — лыгэн-ым эвыр ынкэк'эй н'ылетръугъи кайн'ин'ын.
Авынгынтавыльатэты йытрыкымгытръогъэ, ынк'о-ым гапэк'эттатлен.
К'отляйн'а-ым тан'гэмо нинэлгык'ин тылвыльын ынин томгин'ын.
Плыткугъи энарэрыльатык.
Н'ытон'н'ой кайн'ин'ын.
Нэмэ рэрэннин йынйынчын'ын, рылвэтъюунин — н'оонко пэк'эттатгъэ.
Уйн'э нъэлгъи эгытликэйн'ыкэ.
К'олетъылё пыкиргъи к'аальатыльын.
Н'эвъэнэ лыгэнитык лыгъэйн'эчьивнин:
Ран'н'ытай-ым?
Э'ми к'ол н'эвыск'эт?
Энмэч ымын' гым вэнъыгну тыегтэлык.
Лыгэн аны гыт мурык ан'ъачгыргэгыт нымытвак!
Нэмэ нымытван'н'огъат рымагтэты.
Гытгаръогъэ.
Ялгытгъат.
Рэвиквъэт йичьэннупык к'ача.
Ынкы ынрак' кэтэм гатвален пэнинэльын.
К'лявыл чама к'эгъюргын.
Таран'ыплыткогъат.
У'муттуут пиринин к'ыляволя ынкъам йъонэн въильын, ынкы ытръэч нытвак'эн пыглылявыт.
Ынк'эн кыплынэн — рычимиръэвнин.
Ынк'о рагтыгъэ.
Вулк'ытвигъи.
Ривылк'ытгьи.
Нак'ам-ым н'элвыл ярак камлелы нытвак'эн.
Н'эвыск'эт амынан ярак пэлятгъэ.
Айвэчгыръогъэ.
Н'эвыск'эт ванэван ныйылк'этын.
Люур рай ръэнут выргыргэтгъи тытлык'ачайпы.
Н'эвыск'эт палёмтэлгъэ.
Нэмэ рай выргыргыръугьи.
Яраттатгъэ, к'ытлыги.
Рыногыргэпы левыт ръылинин.
Ынк'о нывэтгавк'эн:
Микынэ гымнин левыт гэнчимиръэвлин?
илпыгитэ ръылинин увик.
Ээ, вынэ авъеткынка к'ытватык!
Эрэтгъи рыногыргыткынгыпы, ынрак' аграткынык иргъи…
Э'ми авынральын?
Ээ, уйн'эээ!
Ээ, уйн'эээ!
Чьовыргын рывэнтэннин.
Н'эвыск'эт гэлгичен'ыттэтлин, рыпэт гэтэн'улвэвлин ыннэнпэнинэк.
Пынлёльатын'н'огъэ кальайн'ын:
Микынэн' гэнчимэвлин?
Ээ, вынэ к'ымн'ылтэлыркын!
Н'эвыск'эт моогъэ вэтгавык:
Гымык ы'вэк'учитэ ынн'ин рыннин, мин'кыри к'ун лыгик'эгъюргын гымнин ы'вэк'уч чама лыгъэткин'!
Лыгэн к'ун э'к'эгкутъюунин:
Кальайн'ын иквъи:
Мурык рэтэн'ычьэтгъэ.
Ынк'эн к'ырымэн кэлы — въильын, пэнинэльын.
Ынк'о рынтон'аннэн.
Эргатык, эвын эргыръон'н'ок, к'лявыл рагтыгъэ.
А'мын, эвын уйн'э ярак н'эвыск'эт.
К'ырирнин танлымынк'о—льук лывавнэн.
Ынк'о маёлгыткынэты к'ытгъи — эвын н'энку нарычгытвак'эн.
Гитэнин — эвын гэвъилин.
Люн'пиритэ ымын' рыннин, лыгэн рагтыгъэ кытгынта.
Рырэйвэвнин яран'ы лыгэк'ылпэ ынкъам ялгытгъэ.
Нымгутылек'ин.
Гэлгуврэмгутылелин.
Рэвиквъи вытку волк'ытвэма.
Таран'гъэ лыгэк'ылпэ.
Лыгэн аплёратвака — рай к'олейн'ын мооръэтын'к'ачайпы:
Вэгрэтээм!
Э'митлёнайгоот?
Колё нак'ам отконан'айн'ыт нынрык'инэт.
Пыкэрычгатгъат кынмал, лыгэн ынкы нанмын Вэгрэтэм: ынан-ым иа'м ныпичгык'ин!
С.
Энмэн к'ол имъэлильин к'лявыл а'мын-ым, нивк'ин:
Нивк'инэт, энмэн ынк'эн имъэлильырык гатвален тэленъеп.
Энмэн к'ол имъэлильин к'лявыл а'мын-ым, нивк'ин:
Выквылгын н'утку нинилгэтк'ин н'илгэ ынкъам нырин'эк'ин.
Ыяа гырголягты рин'эгъи.
К'олетъылё колё ёо гэпкитлин айгынлейпы.
Нак'ам ынкэкин ымыльо гивинилинэт — гэнльэтэтлинэт гэлыткынык ымыльо имъэлильыт к'лявылтэ.
Ынк'о, н'ырача кивкы, к'лявылен нэнэны гивлин:
Э'птэ гым ытлыгмил мырин'эгъэк.
Ытльата нинивк'ин:
Ынк'о гэвэнэчален имъэлильын.
Н'инк'эй ынк'эн тъэче киквъи ёа'тык ярак.
Ынк'оры ынк'эн н'инк'эй иквъи:
А'мын, амморгынан мытынъэлмык.
Мэн'к'о мури мытрак'амэтва?
Лымн'э иквъи:
Ытльата ивнин:
Н'инк'эй гивлин:
Ытльата ивнин:
Эккэтэ ивнин:
Кита имъэлильын мыёпатынат, ан'к'ата рыльататъёттэ!
Ытльата ивнин:
Н'инк'эе ивнин:
Нак'ам ёо колё!
К'ынвэр, ытльата ивнин:
Н'инк'эй иквъи:
Эвыр трэльун'ын, эк'ылпэ трэетгъэ.
Ымыльо имъэлильыт гумэкэтлинэт, нивк'инэт:
Эквэтгъи.
Колё ёо!
Авынтылягты к'ытгъи — к'ол льунин к'лявыл, нэмык'эй рин'эльын.
Ивнин:
Люур иквъи:
Гыт-ым нырэк'игыт?
Имъэлильэ ивнин:
Ун'иильэ ивнин:
Имъэлильэ ивнин:
Ун'иильэ ивнин:
Ынк'оры, ынн'ин вэтгавма, люур ун'иильэ кыплынэн а'лыгатгата имъэлильын.
Левыт гэчвилин.
Имъэлильын эрэтгьи, гэлыткынык иргъи — уйн'э эрин'экэ нъэлгъи.
Ынк'оры ун'иильэ а'лыгаттэ тин'унин, эйминнин, ынк'о нымэльэв нъыркыплынэн.
Имъэлильын рин'эгъи, выква иннин ун'иильын — рымутлытъэвнин.
Ун'иильын эрэтгъи, гэлыткынык итгъи.
мъэлильэ выквылгын тин'унин, ин'к'ун нъынчимэвнин левыт, ин'к'ун нъывъигъэн.
Эчги тин'унин имъэлильэ а'лыгаттэ, люур рыркайн'ын пиврэгъи.
Эчги ынн'от рыннин, эчги тымыркынэн,—рыркайн'а ранн'авнэн ун'иильын.
Уйн'э ръэнут гэльулин — ганн'атлен.
Ынк'оры имъэлильын рагтыгъэ.
Пыкирык, эвын гэмутлылин.
Никвъэн тумгэ:
Ынк'эйына гэнъалыгатгаплен чит.
Энмэн ун'иильыт гэнльэтэтъюулинэт нэмык'эй.
Энарэрыльа гинэльулин, гэнъалыгатгаплен.
Паагъэ рин'эк.
Элеръугъи.
Панэна эмэлевкыльин левыт.
Иквъи:
Э'птэ гым мычавчывантагъак льорак'оймагты.
Имъэлильыт к'ытгъэт.
Пыкиргъэт льорак'оймак, эвын ун'иильыт ынкы, нэмык'эй атынвыльын ынкы.
К'ытлыги, ынин атынватъё ымын' гачавчывантален.
Н'ирэче кивкы, к'ытгъи ун'иильын.
Ивнин:
Имъэлильэ ивнин:
Гым э'квырга тымэйн'этык ынн'ин вальэгым.
Ун'иильэ нинивк'ин:
К'эйвэ, мэлгыт тыльугыт льэлен'кы рин'эк!
Имъэлильэ нинивк'ин:
Эты, элвэльин.
Ун'иильэ тумгыт нинивк'инэт:
Тумгэ нивк'ин:
К'эглынангэт, лён'ынма рагтыгъат имъэлильыт.
Пыкиргъэт.
Румэкэвнин имъэлильыт ымыльо.
Ивнинэт:
К'ол имъэлильын иквъи:
Экык иквъи:
Ытльата ивнин:
Вэчьым гыт ымын' рэк'ыск'ычевын', к'ырым к'ыетги.
К'ынвэр ынк'эн эккэк'эй никвъэн имъэлильэ:
Нэмэ экык рин'эгъи.
Нэмэ выквылгын пэнин.
Патгыргылгын льунин гыргол.
Лыгэн ынкэгйит гатаален.
Пинтык'этгъи гыргол — эвын  ынкы льунин н'агчын'ын никвык'ин.
Ынкэгйит нылек'ин.
Иквъи.
Мин'кэтэ гыргоча мытаа'н?
юур никвъэн:
Ыныкит ынкы рэймэвнин, эвын ытлыгын ынин ынкы варкын — кымъыйн'а гэпирилин мынга, гытката.
Эккэтэ льунин ытлыгын, галягъэ.
ивнин:
Ивнин:
Эккэтэ ивнин:
Тылк'ыриргыт.
Ытлыгэ ивнин:
Н'отк'эн кымъылгын нымэйын'к'ин, колё гыткат нымкык'инэт, нивлык'инэт.
Вай-ым гым ымыльо вагылгын гинэплин, чамъам трэрин'эгъэ, к'онпын' гым н'утку тынъэлык.
Эккэтэ ивнин:
Тин'унин выквылгын.
Выквылгын ринтынин — кымъылгын кымъукэтгъи.
Ытлыгын пынлёнэн:
Ивнин ытлыгэ:
Нэмэ тин'унин.
Нэмэ ринтынин.
Нэмэ кымъукэтгъи, гынмылкинэк майын'кы.
Ытлыгын пынлёнэн:
Нэмэ тин'унин.
Н'ырок'авкы ринтынин, кымъылгын ымыльэты к'ынур тымнэн — гыткат янра, ымын' ынин ытлыгын тымнэн.
Ынк'о грулмыгъи, ытлыгин и'нничгын льунин.
Ынк'эн эйминнин.
Иквъи.
Вэлер-ым ытлыгын тыльугъэн.
Н'отк'эн эмэлкэ ытлыгын тынрагтатын.
Н'эвъэнэ рэльугнин, к'эглынангэт.
агтыгъэ.
Пыкирык, ивнин:
Люур ынк'эн ытльата ивнин:
Мэн'к'о льугьэн?
Эккэтэ ивнин:
Нак'ам ымыльо гыткалгыт нымкык'ин.
Эвын а'к'аятын' гымнин ытлыгын— кымъэ гэпирилин.
Ытльата ивнин:
Эккэтэ ивнин:
эм-Имъэлик тынъэлык, к'ырым лым ыяагты мылк'ытык.
Вэлер-ым ытлыгын тыльугъэн.
К'онпын' игыр тыпаак, ытръэч эвэнэльэты игыр трэвинрээркын.
Игыр к'онпын' ыяагты рин'эк тыпаак.
С.
А'мын-ым аны нылгэн'ъок'эн, ымы валы, чаат, кукэт, пойгыт уйн'э, нак'ам н'элвыл нымкык'ин.
Энмэн, Нанк'ытэмтэн' ганымытвален ытръэч тэн'эмн'элвылекы, уйн'э аракыльэн ымы лыгэн к'ун н'эвъэн уйн'э, тан'амынан ганымытвален н'элвылекы.
А'мын-ым аны нылгэн'ъок'эн, ымы валы, чаат, кукэт, пойгыт уйн'э, нак'ам н'элвыл нымкык'ин.
Энмэн, Нанк'ытэмтэн' — ынк'эн нынны ынин — аны нылгэк'амэтвак'эн, ыныкит гытъэвкы.
К'ол итгъи, вулк'ытвик, к'аанматгъэ, лыгэн кытгынтыпэрэта рыннин к'оран'ы.
Нак'ам аны нылгининъык'ин Нанк'ытэмтэн' чама нылгэнымлык'эн.
Ынк'эн ынкы кытгынтыпэрэнэн к'оран'ы.
Ынк'о рилгыпэтэ рыннин, ынрак' эрынвэ рыннинэт гыткат, лыгэн мыленинэт гыткат мынга.
Ынк'о тэтивэле инэвэнн'этгъи.
Ынк'о к'орэн нанк'ын тэйкынин ынкъам мэмлытыёнэн, ынк'о рыратыквыткынык рытрилнин.
Ынн'ин нувик'ин Нанк'ытэмтэн' к'орананк'ыткынык вычгывыквыткынык.
Тан'ымыльэты ыпаннэн аймак.
Ынк'о гатарыгъёлгынлен, нанк'ыванвылк'ыл гэтэйкылин.
А'мын-ым к'амэтван'н'огъэ, апак'атлыткогъэ, аны гак'амэтвален.
Тан'ымыльэты кунин к'аанмэ.
Ынк'о к'утгъи, нанк'ыйн'ын гэлгимэйн'этлин, гагэнрычгатлен.
Ынк'о н'илгэ тимтигнин нанк'ын.
Н'элвыл вэгтилгъи.
Нак'ам ыныкит ныгытъэвк'ин, нылгимк'ытвик'ин нанк'ын.
Нак'ам ыныкит ныплык'амэтвак'эн, нылгэгэнрычгатк'эн нанк'ын, рыпэт к'ун кылтэ нинэтчык'ин нанк'ын.
Ынк'эн тэн'эмынн'ин ганымытвален тумгэк'эй Нанк'ытэмтэн'.
А'мын, к'ол итгъи вулк'ытвик нэмэ к'аанматгъэ.
Ынрак' нымэчык'эргыльатк'эн увэма.
Н'элвыл-ым нытлытвак'эн.
Люур вай рымъэйн'эткун.
Ав-ач!
Ав-ач!
Лыгэн эвыр гагчыръогъэ Нанк'ытэмтэн'.
Эк'ылпэ эръыкыргыт н'ирэк' энатыёйвынэнат уунъыкэнъутэ ынкъам рытрэтэ льулк'ыленнинэт, ынк'о-ым мачыяа рывакъовнэнат н'ирэк рытрэльулк'ытльэт эръыкыргыт.
Аны, н'оты энмэч гапкэрын'н'олен, к'ытлыги, э'к'эльымкын.
Н'элвыл-ым ынкы нытлытвак'эн панэна.
Ынк'о атчыск'эквъэ Нанк'ытэмтэн' омкычыкогты.
Аны вай, нылк'эгнэвъюук'инэт мачыяа вакъотвальыт эръыкыргыт тин'урэ.
Нынпыткэвъюук'инэт тин'урмъэмитэ, вачак' ванэван ы'нынпэк'эттавынат эръыкыргыт, мин'кыри к'ун нивк'инэт ытри, энмэн ынк'энат — н'ирэк' о'равэтльат.
Натан'ылвавынат тымык.
К'ынвэр, найъонат н'ирэк' эръыкыргыт.
К'ытлыги, ынк'энат — эръыкыргыт, ытръэч уунъыкэнъутэ гэнатыёленат.
выл нымкык'ин, нак'ам уйн'э этынвыка, опопы моргынан н'элвыл мынылгын, мин'кыри к'ун э'ми авынральыт.
Энмэч эргатык мынагтатын н'элвыл».
Тумгыт-ым ночыткок'энат, нанвэтгавын н'элвыл эргатык агтатынвы.
А'мын-ым энмэч тэн'унтымэквъэт ынкы, к'амэтвальатгъат ынкы.
Эчги к'эмиплыткугъэт, ынкы лыгэн йылк'атчагъат.
Нак'ам тан'ымыльо ирвыгинив ыннэнлен'кы натанмайн'эвынат ынк'о-ым йылк'атчагъат.
А'мын-ым Нанк'ытэмтэн'ына чамэттанэнат йылк'ыльыт, йъонэнат — эвын тан'вытрын' ныйылк'атчак'энат а'к'алымкин'ыт.
Ынк'о танмайн'ытвальыт ирвыгинив майынляйвынэнат нотагты, омкычыкогты
Ынк'о йъонэнат йылк'ыльыт, ытръэч ыннэн пойгын рынрынин.
Эвын нык'ынн'ырвэлыръок'энат э'к'эльыгинив.
Аны рымъэйн'энинэт э'к'эльыгинив:
Ынк'о йъонэнат йылк'ыльыт, ытръэч ыннэн пойгын рынрынин.
Эвын нык'ынн'ырвэлыръок'энат э'к'эльыгинив.
Аны рымъэйн'энинэт э'к'эльыгинив:
Аны гаралелк'отчаленат а'к'альымкычгын!
Лыгэн лыленвэнтинэн'у ныпойгырэтръок'энат — уйн'э, льук нылвавк'энат.
Аны ынкы кэмчичевръульыт лыгэн нэнанмыткойвык'энат пойга Нанк'ытэмтэн'ына, ынкы тымыткойвынэнат тан'ымыльо.
Ынк'о тумгэк'эй Нанк'ытэмтэн' ирвынн'эгъи, игыр-ым э'к'эльэ нарынноркын.
Вулк'ытвигъи.
Люур н'айъэнныск'эпы ининигъи этратчын'ын, эвын гак'олема.
Нылгирымъэйн'эткук'инэт:
Нанк'ытэмтэн'!
Нанк'ытэмтэн'-ым нытан'онтымытвак'эн, тан'ванэван найылгавын, энмэч нытэнмавыткок'эн.
Люур пыкэтчагъат а'к'алымкин'ын.
Накамлелтагъан Нанк'ытэмтэн'.
Аны Нанк'ытэмтэн'ына пойгычгын гэнилюлин.
Люур гырголятгъэ тан'ампойгыльата Нанк'ытэмтэн'.
Оолё-колё аны, нылгинымкык'ин а'к'альэтратчын'ын!
Люур выентэтгъи камлелтаё Нанк'ытэмтэн'!
Аны, ынкы моогъат маравкы, нак'ам пойгыльата мараквъат!
А'мын-ым нэмэ Нанк'ытэмтэн'ына тэн'ыткунин э'к'эльырэт.
Э'тки гэрмэвлин Нанк'ытэмтэн' чама гамчытвэлен.
Нэмэ рымагтэты нымытван'н'огъэ.
Итык-ым ныйъойвык'эн э'к'эльэ, вачак'-ым тымык натан'ылвавын.
К'ол итгъи н'айыткынэты ёпылк'эквъэ Нанк'ытэмтэн'.
Люур льунин ынкы н'эвыск'эт, н'эйык ивтыл.
Нэнамн'ылёк'эн Нанк'ытэмтэн'ына н'эвыск'эт:
Э'мъим гынин ытльат,эвытлым-ым йичьэмиттумгыт?
Кытвылк'ун-ым рэк'э нытэйн'этигыт?
Ынкъам ынн'ин нытэйн'этигым.
Ынк'о лыгиейвэчеквъи Нанк'ытэмтэн', ивнин:
Эвыр гынин нэмык'эй уйн'э, опопы кынмал мыннымытва!
Лыгэн-ым н'эвыск'эт лыгэкоргаквъэ.
Ынк'о эквэтгъэт н'алвыльэты.
Аны ганымытваленат ынкы.
Энмэч-ым гаранн'аленат ытри.
Энмэч-ым аккантогъэ н'эвъэн.
Йытонэн н'инк'эй, Умилгуну нынны гитлин.
Ынк'о, эчги н'эръамытлын'гэвэльо нъэлгъи Умилгу, нэмэ к'ол н'инк'эй у'рэтгъи.
Ынк'энат н'инк'эгти мэйн'этгъэт, энмэч мачамнотайпы нылейвык'инэт гэтленъютэ.
Лыгэн-ым лыгэыяагты нылк'ытыльэтк'инэт Нанк'ытэмтэн'ын эккэт, нак'ам ытлыгын пэнин к'орак' вальын.
нмэч Умилгу мачьаачеко гэнъэтлин, ытлен'и-ым энмэч майн'ын'энк'агчын'ын.
Умилгун ытленъюн нынны — Тутъылк'ут.
Аны, к'ытлыги, ытри нырэрмэвн'ык'инэт.
Ынк'о эчги Тутъылк'ут мэйн'этгъи, а'атчеко нъэлгъи, ивнин Умилгунэ:
Ынк'о амъянра нъэлгъэт.
Аны котчой нутэк нытвак'энат, тэн'эмкытэ ярагты нылк'ытк'инэт.
Люур к'улиникэк Тутъылк'утынэ ивнин ынээльын нутэк:
Мин'кыри к'ун Умилгу вэнъым галгэмчытвэлен, ынкъам Умилгунэ нинивк'ин ытлен'и:
Тутъылк'утынэ вэнлыги нинивъюук'ин ынээльын:
Еп ныппылюйгыт.
Энмэч этъоонмыл, эвыр мэчынкы рэнъэлгъэ, мачынан ынн'ин к'ытваркын, ынн'э акалырока, энмэч рымагтэты а'тав мынлеркын.
Ынк'о эквэтгъэт амъянра.
Нэмэ к'улиникэк льувылгык ивнин ытленъютэ:
Ынээльэ ивнин:
Гыт-ым?
Эквэтгъэт нэмэ амъянра нотагты.
Галгоратваленат нэмэ эльувылгыкэ.
К'улиникэк нэмэ льувылгыгъэт.
Нэмэ йынатъёон'н'онэн ытленъютэ Умилгу.
Нинивк'ин:
Ынн'атал-ым, эты, игыр тыйъогыр.
Умилгу нычимгъук'ин, нивк'ин:
Нинивк'ин ытленъютэ:
Умилгунэ ивнин.
Вынэ эвыр опопы.
А'мын-ым моогъат тэйкэвкы.
Иа'м нэнагнатъёок'эн ынээльын Тутъылк'утынэ?
Мин'кыри к'ун ытлён ёргэты вальын, чама тотъэты вальын ынкъам ынк'эната ынээльын нэнагнатк'эн.
Лыгэн к'ун ёргэты вальын!
Аны нинэнтэйкэвэтк'ин ынээльэ, аны к'эйвэ гэлгэрмэвк'ээтлин Тутъылк'утк'эй, рыпэт к'ун нутэск'ын, к'ынур ы'льыл — гыткат н'энри нунрэпэтк'инэт.
милгунэ э'ннэпы эйминнин ынкъам нинэтин'уткук'ин ыныкан'к'ачагты.
Аны ныкытъыматыльатк'эн Тутъылк'ут — ытленъюк'эй!
Люур ръэнут пэглягъэ — лыгэн эвыр ынкэк'эй пэк'эттатгъэ ытлен'и.
К'ытлыги, ытленъюн гыткалгын рыйылгынтэннин.
Аны гакапчачавлен Умилгу чама гэейвэчетлин тотъытлянъёгты.
Ынк'о рырагтаннэн нотайпы имтитэ.
Ытлыгэ пынлёнэн:
Авъеткынка нытвак'эн Умилгу.
Ынк'о ытлен'и иквъи:
Ынк'о ытлыгын иквъи:
Ынк'о Умилгу нэмэ эквэтгъи.
Ытлен'и-ым ярак пэлятгъэ.
Ярак галгоратъылытвален Тутъылк'ут.
Ынк'о мэлеквъи Тутъылк'ут.
Лыгэн эвыр эквэтгъи нотагты Тутъылк'ут.
Аны горатвален Тутъылк'ут рэрмэвн'ык.
К'ынвэр нэмэ люур льувылгыгъэт гэнээльэ.
Ынкы ынээльын галгэкоргавлен:
Ынк'о ивнин Умилгунэ ытлен'и:
ынк'эн-ым виин ральонъёно мынылгын.
Энмэч виин ёпынвын'аеты мынытлепыткуск'ивмык.
Ёпынвын'аеты эквэтгъэт гэтленъютэ.
Аны ынкы гапэрк'ытваленат ёпынвын'айгэн'кы.
Люур рай к'ол ёпылк'эвыльын ёпынвын'аеты аны лыгэн к'ынур йъаяк' нылек'ин, нак'ам илгиръыльын.
Ынк'эн ёпылк'эвыльын торъаатчек, туринъытвильын.
Ынк'о ынк'эн о'равэтльан кытэк'эй ынкы вагъэ, ынк'о эквэтгъи.
Ынк'о нэмэ к'ол пыкиргъи ёпынвын'аеты.
Ынрак' ытленъютэ нинивк'ин ынээльын:
Нинивк'ин Умилгунэ:
Нак'ам мэрынрэк'эй нывэтгавк'энат ытри.
Нинивк'ин ытленъютэ:
К'ынвэр эквэтгъи.
Люур к'улиникэк колё пыкитчык'иквъи о'равэтльан —к'ынур кэйн'ын.
Аны ынк'эн ытленъюк'эй нак'амлым лыгайылгавыльатын'н'ой.
Ынк'о ытлён нивк'ин, ынк'эн Умилгу:
Аны ытлен'и найылгавк'эн.
Ытленъютэ нинивк'ин:
Ынк'о ивнин ытлен'и:
Эвыр рэнанмыгъа гым, ынн'э гыт вэты к'ун у'рэвкэ, лыгэн к'онпы ынкы к'атчытваркын.
Вытку рэквэтгъэ ытлён, ынкы вытку к'эквэтги ярагты ынкъам ытлыгын к'ынымн'ыляквын.
Аны н'ан эчги ёпынвын'айык тыттэтгъи танн'армайн'ын, аны гапэнрылен Умилгунэ.
Ынк'о лыгэн эвыр ивнин танн'армайн'а Умилгу:
аны гапэнрылен Умилгунэ.
Ынк'о лыгэн эвыр ивнин танн'армайн'а Умилгу:
Аны ынрак' моонэн пынлёк танн'армайн'а:
Ынк'о ивнин Умилгунэ танн'армайн'ын:
Чен'эр-ым мытльувылгымык!
Аны гамголенат пойгыльатык!
Тан'ымъылён'эт гамаравленат.
Инъэ моогъат маравкы.
Нак'ам ёпынвын'айкэн лявтыткын нылгинычьувк'ин, эрвъэн'эты вальын!
Тан'ымъылён'эт гапойгыльатленат Умилгу ытри танн'армачьин'ын!
Люур волк'ытвэма, тэкэм тиркытир нивтытвик'ин, ынкы люур почьакагыргык выквагъэ пойгырынрыянвыкэн пок'ыткын танн'армачьин'эн, ынк'о лыгэн эвыр пэк'эттатгъэ.
Ынк'о иквъи:
Энантэнмаквъэ, энанмыгъэ, энмэч к'энатан'ынмыгэ, э'тки танн'ын'авыйн'а гагтойгым майн'ыпочьакагыргыльо!
Ынк'о тымнэн Умилгынэ танн'армайн'ын.
Ынк'энына танн'армайн'а танлымынк'о ниниткэйвык'инэт н'элвыльыт, ынкъам ынанармачьо нитк'ин ынк'энайн'ын, нак'ам ынин маравратчын'ын нылгинымкык'ин.
Колё лыгэгаймычьыльыйн'о гатвален ынк'энайн'ын, мин'кыри к'ун танлымынк'о гак'ороткольатлен чама маравтомга нинэпирильэтк'инэт н'очьыткойпы.
ачак ынк'энына ганмылен Умилгук'эйынэ.
Аны ынк'эн ынкы пойгыльанма ымъылён'эт гапан'ъэватычгатлен танн'армачьын, энмэч елычгын ганточгатлен, ныкэнчик'ыткук'ин.
Ынк'о йъонэн ивтыл вальын ытлен'и.
Ынк'о ивнин ынинэльэ:
Ынк'о рагтыгъат гэнээльэ.
Ынкы к'эйык'ын пан'ъэвн'ытотвагъат гэтленъютэ, ынк'о эквэтгъэт.
ны ынрак' ынкы нылк'ырирк'инэт ыргинэт йъэлгытомгыт, ынкъам к'ынвэр нэльунэт.
Ыннэн йъэлгытомгын нылгэнымлык'эн, ынин-ым нынны Пэрк'ыё.
Ыргин-ым гыттэпычьын нытвак'эн ымы, к'ытлыги.
Энмэч ынин нынны Вэтгавчьомыльо.
Ытри нытвак'энат энныск'ыткынык.
Пыкиргъэт.
Ынкы лыгэн эвыр элкылнинэт Вэтгавчьомыльона ытлывъёт.
Ивнинэт:
Ынк'о ивнинэт Вэтгавчьомыльона:
Энмэч пэтле рэпкирн'ыт рыннольыт.
Аны ынкы гатэнмавленат маравынвэты, ымы ынк'эн Пэрк'ыён томгымкычгын.
Опопы гым виин ёпынвын'аеты мыёпылк'эвык.
Эквэтгъи Умилгу ёпылк'эвынвэты.
Аны ёпынвын'айыткынык гаёпытвален.
Люур рай, тэкэм тэркэвтытвэма, моольычгын н'оонк'о ининигъи.
Ынкы атчыгъэ тумгэк'эй Умилгу.
Люур ынкы тэкэм ёпынвын'айык к'ача вулк'ытвининэт муульыт.
нкы гаманэгранпатленат.
Ынк'о, эчги тэн'вулк'ытвигъи, к'ытгъи манэгральэты.
Аны Умилгунэ гачамэтталенат манэгральыт.
К'ынвэр пыкиргъи манэгральык винвэк'эй, люнльутэ нынтык'ин э'к'эльэ.
Люур ынкы вэнвыпалёмтэлгъэ манэграгэн'кы.
Ынкы нивк'инэт ытри.
А'мын-ым, а'тав игыр ныкитэ мынчамэттанат Умилгун рэмкын.
Ынк'энат рыннольыт Омэлгона, мин'кыри к'ун ынан ганмылен ыргин ынанармачьын танн'армайн'ын.
Эчги-ым ынн'ин ивыплыткугъэт э'к'эльыт, винвэк'эй эквэтгъи ярагты.
Ынк'о яральыт ивнинэт:
Мин'къым льунэт э'к'эльыт?
Ынк'о Вэтгавчьомыльо иквъи:
К'утти-ым пытк'ырымагты натчынат!
Н'алгыл к'энъевык галгатчыръоленат гъыттъыма.
Аны люур нымгутылек'инэт вуск'ымчыку.
Колё нылгинымэйын'к'ин моольин'ын нылек'ин к'анъявэчгэтты!
Люур, эчги ынанэвтылян'к'ач вальакы мачгаляк, ивтытльэтэ нъыттъытрилынэт.
Аны гиинъыттъыт гапэнрытколенат моогты!
Аны гэръилелин моольыйн'ын о'раы'ттъыёлягты.
Ынк'о намгогъан танлымынк'о ы'ттъытрильюук.
Аны ы'ттъыт гак'олема гапэнрыткоръоленат.
Ынкы муурил гэкымъугчитлин, чинит ирвык к'этвэтръугъэт тан'ымыльо, эвыр э'квырга чымк'ык гэегтэтлинэт.
Ынк'энат ыргынан нэпиринэт маравтомго.
Ынк'о нымытван'н'огьат рымагтэты.
Тан'к'онпы ытри нотагты к'ытыльэтыльыт, пэниннэт рачвын'ыльыт.
С.
Н'алвыльин'ын ыргин аръаля нылгинымкык'ин, рыпэт ынанчинит лейвэ итыльын.
Энмэн, ганымытваленат тэн'ыннэнчеэкэй  чавчывамкин'ын, лыгэн к'ун нылгинымкык'ин рагэнэвчын'ын.
Н'алвыльин'ын ыргин аръаля нылгинымкык'ин, рыпэт ынанчинит лейвэ итыльын.
Аны о'тчой ганымытваленат ынк'энат рамкин'ын.
Ынрак' к'ол гатвален — ынин нынны Мотлынто.
Ынк'эн о'равэтльан энмэч рэтинэнъэк'эн'гъэ.
К'ол итык вулк'ытвик гараеквэлен Мотлынто, лыгэн танъямгарайпы ныпалёмтэлгэлек'эн.
Люур к'олерак'айык палёмтэлгъэ, тэкэм ынрак' н'ъочьырак'айык.
Эвын ынкы ыргин ытлыгын нэмык'эй нытвак'эн.
Ныпавк'энат н'ирэк' н'ъочьын'энк'айк'агтэ н'ан к'аамотля вулк'ытвик.
Нак'ам ынк'эн ыргин ытлыгын н'ъочьо гитлин, тъарк'аальо.
Люур вай Мотлынто рагтыгъэ ынкъам яральыт ивнинэт:
'тав эк'ылпэ мынынръэйвэвын мургин яран'ы ынкъам мынгынтэв нотак'алеты!
Эк'ылпэ нэнръэйвэвын яран'ы ынрак' нэчвиркын чымк'ык н'элвыл.
Лыгэк'ылпэ нэчвигъэн н'элвыл мачамчымн'ы.
ынк'о гэмгутылелинэт лыгэн нотак'алеты, киткит-ым анымкычан'эты.
К'эйык'ын ынкы гатчытвален Мотлынто.
Эчги эмгынунныкитэ нъэлгъи, тумгэк'эй Мотлынток'ай гаван'эйпаратлен гамгарайпы.
Нивк'ин:
Ик, энмэн рэмкын вай к'орачетыркын!
Нивк'инэт энаральыт мургинэт к'утти.
Ик, а'мын ивкэ мыниткэчитыркын н'элвыл!
К'ытлыги-ым ынк'эн гъыръунтэтлин Мотлынто.
Аны ынкы, турк'улильыръук Мотлынто, гэлк'утръулинэт гамгараеквэйн'ын!
Лыгэн н'ытольын гапойгыма нынторъок'энат, чин'ивэк' гатэн'орма.
Ынкы нымэйын'к'ин майн'ымарав гатвален!
Лыгэк'ылпэ нэчвиткуйвын н'алвыльин'ын — лыгэн к'ун тымн'энн'эн нытымн'эчвэткойвык'эн.
Чымк'ык-ым лыгэн о'равэтльат нынмыткойвык'энат ынкы — лыгэн к'аачыко, лымн'э ярак к'ача.
К'ынвэр тэн'уйн'э нъэлгъи арака, эвыр н'элвыл — тэн'ыннэн лён'пэлята итгъи к'оран'ы.
Вачак'-ым к'ытлыги, ынкы к'ол гапэлятлен яран'ы ралк'ан'ынвык.
Аны к'ынур пырк'аквылгын гэтэйкылин, галгэнъомравлен, а'к'анчемавкы вальын.
К'ытлыги, ынкы н'ирэк' о'равэтльат гэтуйвынлинэт гэн'ээккэтэ.
Люур пыкиргъи этратчын'ын.
Рыркан'элгин'а нъэлгынтакан'атын ынк'эн яран'ы.
Натан'ылвавын рыпирк'ык.
Ымы ынрак' намгон ивкы:
Ынкы рыйигрывъэтэ мытрэнтыгыт!
Ынпыначгык'ай ночыткок'эн:
Ынк'о выск'у нытчык'ин.
Ынк'о нэмэ иквъэт:
Ынпыначгык'ай нивк'ин:
Гымнин йъэлгытомгыт тан'атк'элгычайвыркыт, ытръэч тэн'к'ырым к'ыльугыткы!
Ынк'о ытри иквъэт:
Ынин варкыт эвын'ан йъэлгытомгыт!
Ынрак'-ым ръэмин'кы кытъаткэ?
Ынк'о эквэтгъэт к'ырэрынво ынк'эн ынк'энат.
Ынк'энат-ым гэн'ээккэтэ нымытван'н'огъат ынкы.
К'ынвэр, к'ол итык вулк'ытвик иквъи ынпыначгык'ай н'ааккагты:
Ынк'о ынпыначгык'ая лёнтатлын'а рыннин, ытръэч ивнин:
Гэквэтлинэт лыгэн ынн'ин выск'умчыку, нак'ам лыгэн нылгитымгыпин'этк'ин, ныпын'кытлетк'ин.
Аны котчой гэлелинэт лыгэн нотагты, нак'ам ынпыначгык'ай ныянотыльатк'эн.
Н'ээккэтэ нак'ам гэмо, мин'кыри тылеркыт.
Люур вай, янотыльын ръэгъи.
Нэмык'эй ытлён гэмо лыгнин ынан, н'эвыск'этэ, эвын лылепгъи — к'ытлыги, энмэпы гэкэмчичьэтлинэт.
Ынпыначгык'ай йъонэн н'ээккэтэ — эвын гэтъымымчеткульэтлин.
Ынпыначгык'ай иквъи:
Эвыр н'энку рэпкиргъэ, к'ымн'ылтэлгэ каракэгты, ымыльо вагыргын к'ытвыльатгын.
нкъам ынан а'вык ыргынан к'онпы нэрэтчыгыт талвапалк'аттагнэты.
Ээ, энмэч гым лымн'э рымагтэты а'к'аягталы тытваркын!
Лыгэн ынн'ин ивыплыткук, въигъи ынпыначгык'ай, мин'кыри к'ун лымн'э к'эйвэ а'к'аягталы, эвын мин'кы гэлгитъымымчеткулин.
Ээ, ынк'эн-ым амынан нъэлгъи н'эвыск'эт, нак'ам ытлыгын въигъи.
Ытлён-ым рыгъеватылк'ан'ынвыгъет а'тав эквэтгъи.
Аны котчой гэлелин, к'оон' лыгэн гэмо мин'кыри.
К'ынвэр вай люур о'равэтльан н'ытольын льунин н'эвыск'этэ.
Лыгэн-ым ынк'эн льоо о'равэтльан ынк'эн льунэн'у гэрэск'ивыск'ычетлин ченэтрачыкогты.
Ынк'о нычимгъук'ин н'эвыск'эт.
Ынръа н'ан мэн'к'окэн о'равэтльак'ай, нак'ам лыгэк'ылпэ рэск'иквъи?
Ынкэгйит лыгэн пыкитчык'иквъи ивыптэгнык.
Ынк'о пыкиргъи ынкы — к'ытлыги, ынк'эн кэрэкрэмкын.
Аны намн'ылёйвын ынк'эн н'эвыск'эт.
Гамн'ылтэтлен н'эвыск'эт.
Тан'ымыльо тывъёонэн ынин нымытвагыргыт—ымы ынк'эн н'ан чит ярамкин'ык рээн нымытвагыргын ынкъам ымы йъэлгытомгыт тывнэнат, ытръэч к'оон, мин'кы варкыт.
ынкъам ымы йъэлгытомгыт тывнэнат, ытръэч к'оон, мин'кы варкыт.
Нивк'инэт кэрэкыт:
Энмэч морыкайпы, к'ол нитк'инэт, ныгаляк'энат.
Ынк'о нанатвыгъан н'эвыск'эт.
К'улиныкитэ пыкиргъи гэкэн'выргыргын нэмэ кэрэкык.
К'ытлыги-ым
К'унлелюн рэмкын.
Люур вай К'унлелю н'энри к'ытгъи.
Пынлёнэнат:
Вынэ вай тургин чакыгэт н'утку.
Ако, элымн'э!
Э'мъим рай?
Э'тки вынэ мытрэльун'ыркын!
Ынк'о нотаск'ычыкогты к'ытгъэт ынк'энат ымыльо.
Иийэ, мэй!
Ынн'атал-ым нымэльэв н'энку нынымытвак'эн, нак'ам лыгонмычыко.
Ымы к'ун ырык ротванвык эвыча, нак'ам н'энку нылгэк'эргатк'эн ээкэтэ.
Энмэч гъывэк'учитэ н'энку нынымытвак'энат.
Нылгиныгтин'к'ин ынин ы'вэк'уч!
Ын'ко иквъи К'унлелю:
Ынк'ы к'ытваркын нымэльэв!
Ынк'эн, мин'кы э'к'эльэ нылк'ырирк'ин чакыгэт, ынкъам ынк'эната ганатчын'атлен кэрэкитэ.
Ынкъым галгэкоргавлен чакыгэт.
Рыпэт к'ун ынк'эн чакэно нинъэйн'эвк'ин К'унлелюнэ амкоргава, алымы к'ырымэн чакыгэт, ытръэч н'авйъелгытомгын.
Ынк'о гэквэтлин К'унлелин рэмкын.
Гамаравыльатлен гэмгэлымынкы К'унлелю.
Мин'кыри к'ун нылк'ыритъюук'ин К'унлелюнэ гэмгээ'к'эльэ, ынкъам ынк'эната гамаравыльатлен гамгаа'к'альэты.
К'ынвэр, энмэч гэлгинымкэвлин ынин н'элвыл, К'унлелюн.
Алымы чит К'унлелю нотайпы лейвэ итыльын, лыгэн к'ун н'ъочьык'ай чит.
Э'квырга нутэк тан'амнымытвата галгэмчытвэлен, чама гэн'эн'ытвилин чинит.
ылек'инэт н'анк'эн, нэмэ пытляк' нъэк'эльыгынтэвк'инэт.
Люур ынкы тылянвык нэн'ыръыльун к'ол о'равэтльан к'ытлыги, нэмык'эй лыгиейвэлк'эй.
Нэпиригъэн—гак'этывъэн'н'олен эвын.
Нанрагтатын.
Ярак пыкирык, наномаатын.
Ынк'эн, к'ытлыги, энмэн Ук'к'эмк'эй.
к'ытлыги, нэмык'эй лыгиейвэлк'эй.
Нэпиригъэн—гак'этывъэн'н'олен эвын.
Нанрагтатын.
Ярак пыкирык, наномаатын.
Ынк'эн, к'ытлыги, энмэн Ук'к'эмк'эй.
Лыгэн к'ун К'унлэлюнэ нутэк тэн'эмльуткутэ гэнымкэвлин ынин итрэтк'эй.
юур вай, к'уливулк'ытвик, нэмэ гакан'ыльымкин'ын нылячак'эн, ынн'атал-ым нылгинымкык'ин!
К'ытлыги —э'к'эльын.
Нэмэ лыгэн кыткаракэгъет пыкитчык'иквъэт.
Ынкы пыкиргъэт ынкъам нымн'ылёк'энат:
Ванэван к'ыльугыткы!
К'ытвыгыткы!
Гэмо моргынан ымыльэты К'унлелюн рэмкын!
Вэнлыги танлён'ытва нэнтынэт К'унлелюн рэмкын, алымы ымы ынкы нытвак'эн ыргин чакыгэт — н'авйъелгытомгын.
Эквэтгъи ынк'эн этратчын'ын.
Ако, ынрак' ынк'эн ръэт нэркылейвын К'унлелюргин!
юур вай вытратычгатгъэ этратчын'ын.
К'унлелю нычимгъук'ин.
Ынк'о нивк'инэт К'унлелюн тумгыт:
К'унлелюнэ ивнинэт:
Эвнэгынтэвкэ.
Мачынан ы'нйъомык.
Аны нычимгъук'ин К'унлелю, нивк'ин.
Ы'мн'ан, этъопэл мин'кыри мынынтынэт?
Нак'ам К'унлелюн тумгыт лыгитъэркинэт.
Нынныт ыргинэт — Пэтывтычгын, И'рэпик'ытъым, Вэтгавкытувъе, Чеграйн'о, Ы'ттъык'опай, Рик'ук'к'эй ынкъам Ук'к'эмэк'эй, н'ан нутэк льоо, ынкъам к'утти, нэмык'эй нутэк льоок'агтэ.
К'ынвэр ивнинэт К'унлелюнэ:
Ынкъам ынн'ин к'аанэтлета мынлеркын.
Ытри моогьат к'аанэтлетыльатык гамгорвэты.
Аны н'оты лыгэймэквъэт э'к'эльыт.
К'унлелю гиръытвылин, тэн'иръыкэ нъэлгъи.
А'мын-ым нылгитэнтымгэтк'ин н'аргынэн, тан'айъыткынка ымы.
К'унлелю иръытвинэн'у гак'ъолялен кытгырголягты, к'ынур и'ны.
К'ъоляплыткой — нэръэпык'эн.
Эръэпыма — эвыр ныйъэтк'ин н'аргынэн лыгэк'ылпэ, рэченма — ныпин'эръук'ин, къалейпыма — нывъятльок'эн, лейпыма — ныпылмыръок'эн.
Эвыр тантэнмавыплыткой, орвэты к'ытгъи, орвык вакъой.
Аны тэнлылечурмэтэ гапылмыръочгатлен, вачак' вэнлыги ынн'ин нылек'инэт.
Ынкъам ныянотк'эн тумгэк'эй И'рэпик'ытъым.
Аны нылек'инэт а'тав ынн'ин.
Вулк'ытвий к'ынвэр.
Нывилгъэт ынкы К'унлелюн мараврат.
Ынкы нэмэ нымэлеттылек'ин н'аргынэн.
К'унлелюнэ ивнинэт тумгыт:
Нэмэ К'унлелюнэ ивнинэт:
Пэлк'ынтэтгъэт о'раяалегты.
Н'оонк'о тылек  ивнинэт мэрынрэк'эй тумгыт:
Мынчамэттанат — н'аан ныйылк'атчак'энат!
Тумгиирык-ым эвыр ночк'эн.
Ынк'о, н'ааанк'о тылек, ивнинэт нэмэ тумгыт:
Эченур ирвыт тан'ымыльо мынынлейвынэт —юрэк' н'аан ы'ръыйылк'этыркыт.
Эвытлым виин амыргынан ытръэч пойгыт мынынрынэт!
Ик, тумгык'эгти К'унлелюн айылгыкыльэнат, нымэльэв гатэнмавръоленат!
Начамэттанат ынк'эн йылк'ыльыгинив.
Энмэч пыкиргъэт ырык — эвын ныйылк'атчак'энат.
Нэмэ ивнинэт К'унлелюнэ:
Эчги мытрэплыткун’ынэт майынляк ирвыт, ынрак' йылк'ыльыт мынынмыткойвынат лыгэн ынкы орвык ыпэ.
майынляк ирвыт, ынрак' йылк'ыльыт мынынмыткойвынат лыгэн ынкы орвык ыпэ.
Намгонат ирвыт тыгинрыльэтык орвэпы.
Лыгэн нылгэк'эйылк'атчак'энат а'к'альымкычгын.
Нэплыткунэт майынляк ирвыт.
Ынк'о ивнинэт нэмэ К'унлелюнэ:
Лыгэн ынкы нытынпычерк'энат э'к'эльыт.
Аны нырэлилк'утръук'инэт э'к'эльыгинив!
Нак'ам эвыр чыкэевыльын орвэпы нэнарэрыльатк'энат ченэтэрвэты, нак'ам льук нылвавк'энат ирвыт.
Аны ынкы налгэнмыткойвынат э'к'эльыт К'унлелюнэ мараврата!
Гынтэвыльыт тин'урэ нычен'кайвык'энат.
Нэмэ ынкы тэн'ыткунинэт э'к'эльыт К'унлелюнэ мараврата.
Алымы тъэркинэк'эй К'унлелюн мараврат, к'оныръым гагыттавъяленат К'унлелюнэ.
Тан'ымыльо выятк'аат ынкы н'элвыльу нагтатын ярагты.
Ынкы к'утти анмыка рытъёттэ к'аагтатыльо нэлгынэт н'ан о'равэтльат.
'ынвэр К'унлелюргин н'алвыльин'ын гэлгимкэтлин, мин'кыри к'ун танлымынк'о эмиткэйвык, нак'ам гамгалымынк'о нылк'ыритъюук'ин э'к'эльэ К'унлелю.
К'ынвэр уйн'э нъэлгъи э'к'эльыкэ.
Аны К'унлелю ганн'энайпылен.
Нивк'ин:
Люур к'ол к'улильэтгъи к'лявыл:
Ынк'эн —Мотлынтона!
Ынк'о иквъи К'унлелю:
Ытръэч лыгимин'кы варкын?
Ивнин К'унлелюнэ Ук'к'эмк'эй:
Ынк'о Ук'к'эмк'эйынэ ивнинэт:
Ынкъам мыныюмн'имык.
Нанмынат ынк'энат рымн'эвъёно.
Ынк'о нымн'ик'ин Ук'к'эмк'эй нутэк льоо.
Нивк'ин Ук'к'эмк'эй:
Ынкы нэмэ мытрэмн'игъэ —ынкъым, вэчьым, мытрэльун'ын Мотлынто.
Ыныкит мытранмын'ын майн'ывопк'ы — вэчьым к'ун, мытрэльун'ын Мотлынто!
Ынк'о плыткугъэт мын'ик.
Аны н'ан гэмгутылелинэт лыгэн к'оон', мин'кыри, ръаянран'аеты.
Ымтылян'эт ныръэтгэтак'эн И'рэпик'ытъым, нак'ам ытлён элгаргаканъёльын.
Люур И'рэпик'ытъым иквъи:
Вэчьым к'ун, ынк'эн?
Ук'к'эмк'эй нивк'ин:
Вынэ,а'тав лыгэн ынкэгйит мынлеркын — эплеэн, ръэн'эй ынк'эн!
Аны нымгутылек'инэт а'тав лыгэн ынкэгйит.
Люур, к'эглынангэр, вытрэтгъи янран'агчын'ын, ынкэск'ык-ым нывытрэтк'ин к'ынур майн'ыпырк'аквылгын — к'ытлыги, майн'ывопк'ачгын.
Ынкэгин'кы рэвиквъэт, ынк'эн майн'ыянран'айгэн'кы.
Ынк'о эквэтгъэт н'энри, н'эйыттэтгъэт н'ыроргарэ — И'рэпик'ытъым, Ук'к'эмк'эй ынкъам К'унлелю.
Нычамэттак'эн вопк'айн'ын.
К'ынвэр, нэлгинэймэвын.
Ынкы ытлёнайн'ын нытлытвачгатк'эн, к'ынур пырк'аквылгычгын.
Люур нэтин'утчиргъэн н'ыронлян'о — ынкы нэтэн'кыргун вопк'айн'ын.
Ынк'о нэнкэвчитчевын н'айк'алетлы.
Нэныпкирэтгъэн ярак.
Нэнвэнн'ын н'эвыск'этэ.
Ынк'о ивнинэт Ук'к'эмк'эйынэ:
Гэмн'илин Ук'к'эмк'эй, энмэн йъэлыги нык'ун'ычгэтк'ин.
Нинивк'ин К'унлелюнэ:
Энмэч эк'ылпэ к'ырэльун'ыркын Мотлынто!
Ынк'о Ук'к'эмк'эй иквъи:
ынк'эн нымным, мытрамн'ылёйвын'ын к'ол ынкэкин о'равэтльан.
Ытръэч к'ун нэмэлым нотаск'ычыковты вальыральыт, чамъам мытрэльун'ынэт.
Ынк'о плыткуй вэтгавкы Ук'к'эмк'эй.
К'унлелю гивлин:
Ынк'о ръэйвэтгъэт ынкъам муулк'ытгъэт.
Нэмэ гэмгутылельэтлинэт котчой.
Ныянрагакан'ыльатк'энат н'ыроргарэ— И'рэпик'ытъым, К'унлелю, Ук'к'эмк'эй.
И'рэпик'ытъым нэмэ ныёпылк'эвыльатк'эн тэнлымынкыри тыляма.
Нэмэ ивнинэт тумгыт:
Нивк'ин Ук'к'эмк'эй:
Ныянотк'эн И'рэпик'ытъым.
Люур вай пыкиргъэт — к'эглынангэр ынкы нытвак'эн тытыл нотаск'ычыкогты, к'ынур имчьэчукин.
Ивнинэт К'унлелюнэ:
Гапэрк'ытвален К'унлелю.
Нак'ам элгарк'аальын.
Ынин гакан'к'ор — эмъалвэнк'ор, нылгининъык'ин, нак'ам майн'ылен'гыргыльын.
Ынин тан'ымыльэты нилгык'ин К'унлелюн увик, мин'кыри к'ун элгувтычгыльын, элгык'онагльан, илгылильын, лыгэн к'ун ымыльэты нилгык'ин ынин орвоор эвыр к'оолгыт.
Люур а'атчек'к'ай н'ытогъэ.
Янор эмлевыт рынтон'аннэн, тэнлымынкыри нытлепыткульэтк'ин, ынк'о к'ынвэр ымыльэты увик рынтон'аннэн.
Ынк'о н'ытоск'ычатгъэ, тан'ванэван ныльунин атчытвальын К'унлелю.
Эчги н'ытоск'ычатгъэ а'атчек'к'ай — пэнрыск'ычаннэн ытлён К'ун-лелюнэ.
Аны гыттакавк'оолгин'а гинэгнинтылин К'унлелюнэ, ынык гин'кы рирэннин люур, ынк'эн алякватыткынык.
(Алякват — н'ан орвывынгыргык рыволватытвальын, н'ан риивтэгнык).
Ынк'эн ынкъам ынкы рирэннин.
Ынк'о пиринин, томгэнырыкы рыльэтэннин.
Ынкы намн'ылёйвын:
Ванэван ымы ночнэнат, мин'кыри к'ун амайылгавкы а'атчек'к'ай.
Нэтэнринн'ынъюн ынк'эн пэрэёк'ай ынкъам намн'ылён нэмэ.
К'ынвэр пын'ылтэлгъэ.
Ытлёнак'ай нивк'ин:
Ынрак'-ым иа'м?
Лыгэн к'ун нылгиниквык'ин гэтэйкылин энмычгын ыныграк камлелы, ин'к'ун мэн'ин эвнэлк'ыткэ нитгъэн.
Ынк'о игыр льэлен'кы ынрак' гимлыттъивылин энмээм, ынк'эн-ым энмычгын гатарк'ойвэнн'ачгатлен, тан'этъо тан'ъак'аттаты гэнъэтлин.
Ынк'о плыткуй пын'ылтэлык.
К'унлелюнэ ивнин:
Ынк'о ивнинэт тумгыт К'унлелюнэ:
Ынк'о к'ытгъи.
Ынръа н'ан галгэчан'ыттатчаленат.
Ивнинэт К'унлелюнэ:
Нивк'инэт ытри:
Нак'ам К'унлелю нылгэнанн'энак'эн гатвален.
Тэн'вэнлыги лён'ытва нынтык'ин.
Ынк'о ивнинэт К'унлелюнэ:
Ынн'атал ымы мытратвыгыт, эвыр ранмын'ыткы Мотлынто!
Эчги ынн'ин ивыплыткук ынк'энат, К'унлелю ганн'энайпылен ынкъам гантоск'ычатлен, пойгын пиринин, ынк'о ярачыкогты пин'кугъи — ынкы тымыткойвынэнат тан'ымыльо.
Ынк'о н'ытогъэ.
А'атчек'к'ай ивнин К'унлелюнэ:
Энмэч моогты к'ылк'ытги ынкъам к'авэръэпыгэ!
А'атчек'к'ай к'ытгъи, нак'ам иръычвыткыльин уйн'э, лыгэн к'ун к'этывъэн'н'ольык'ай.
Ынкъам пыкиргъи муук, к'оныръым нэмэ И'рэпик'ытъымынэ гэнльэтэтлин.
Нанавэръэпатъёгъан лыгитэн'эвиръэ.
Ынк'о эквэтгъэт нэмэ ынкэгйит.
Аны к'ынвэр вулк'ытвий.
Люур ынкы эмлыттъэнмин'ын нэльун.
К'эглынангэт, ынн'ин вальын гэтэйкылин.
Пыкиргъэт ынкы — лыгэн гырголягты ныгитэк'ин.
Нак'ам вуск'ымчыку — мачванэван нывытрэтын тарк'ойвэйн'ын.
Ынкы к'эйык'ын чимгьугъи тумгэк'эй К'унлелю, нивк'ин.
Мин'кыри мынынтын?
Ынк'о ивнин К'унлелюнэ И'рэпик'ытъым:
Ынк'о гэквэтлин И'рэпик'ытъым.
Нэмэ пыкиргъи И'рэпик'ытъым алвальэнаръэтгыпы.
Ивнин гыттэпычьын маравраткэн:
Ынк'о кылгытвынин ынин элгар, эмъалвэнк'ор, нак'ам майн'ыльэн'гыргыльын, эвыр нирвык'инэт ынин льэн'гыргыт.
К'ан'аэвлявэлгин'ын рырыткунин ынкъам ръар'атвавэлнэн эмъалвэнк'ор.
Ынк'о чиглемнин эмъалвэнк'ор — аны лыгэн эмъалвэнк'аак'ай гавэлёвъялгыткоръэлялен гырголягты!
Лыгэн тан'амльэн'гырга ныкэн'унэн'эткук'ин гырголягты тыляма.
Лыгэн ытръэч яалгыткат ныкэнчик'ыткук’инэт к'уйвик, яноткэнат-ым ымы тан'ванэван нытрунэт   к'уйвик.
Люур ынкэск'этгъи элгар, эмъалвэнк'ор — ынко рэмыннун'гъи этын ынин — тумгэк'эй К'унлелю.
Ынк'о гилгыйиквилин К'унлелю гырголягты, эмъалвэк'аак'ай-ым ынкэск'ык ныкытъыматк'эн.
Ынкъым тинунин ынкаск'эты этын эмъалвэнк'аата.
Ынкы тан'этъо гакоргавлен К'унлелю.
Ынк'о нэнайн'ок'эн ынкэск'ык эмъалвэнк'ор, мин'кыри к'ун амкоргава.
гакоргавлен К'унлелю.
Ынк'о нэнайн'ок'эн ынкэск'ык эмъалвэнк'ор, мин'кыри к'ун амкоргава.
Ынк'о тин'унинэт тумгыт.
Ынкъам ралегъат лыгэн эвтылягты.
А'мын-ым, эвын ынкы нытвачгатк'эн Мотлынтон ярайн'ын — эвын нылгэнымайын'к'эначгын!
Вынэ ныкитэ, вуск'ымчыку пыкиргъэт ынкы, ратагнык.
К'унлелюнэ чиниткин эвторвык'ай ратчаннэн ынкъам ы'ръэ нэнаркыпчыткок'энат вивтыт.
Люур рай кыявычгатгъэ Мотлынтойн'ын, нивк'ин:
К'унлелюнэ нинивк'ин:
Энмэч эк'ылпэ к'ынтогэ, вай мытъатчаркынэгыт!
Еп тыкынкэргыпатыркын!
Вынэ нэналгэнтэрн'ыръовк'энат ынин нэнэнэт.
К'ытлыгъим, нэнатынпычерк'энат чиниткин эккэк'эгти.
Ивнин К'унлелюнэ:
Эк'ылпэ аны к'ынтогэ, а'тчавооргэгыт!
Еп н'эвъэн кэргыпыркын!
К'ытлыгъим — тымыркынэн, эчги ынк'эн тымыткоплытконэнат эккэк'эгти.
Плыткугъи ченэтрайыръытагэнн'ыльатык.
Люур гырголягты пэн'кочгатгъэ Мотлынтойн'ын.
Рынооргык к'ачайпы рыранэн рэтэм ынкъам пин'кугъи ынк'оры гапойгыма, нутэск'ык иргъи.
К'унлелюк'эйынэ ынанчик'ай гапойгыма пэнрынэн.
Аны гапойгыльатмаравленат ынкы!
К'ынвэр люур пойгыкэн пылвынтын эрэтгъи — эмуттэ чит гапойгыльатлен к'эйык'ын.
Ынк'о К'унлелюнэ мынгычвэтконэн, уйн'э амынгыка рытчынин.
Ынк'о пынлёнэн К'унлелюнэ:
Ынык-ым танн'ырат тумгу нитк'инэт — ынк'энат гаймычьыльыт.
Нак'ам ымы н'элвыльык к'орагынрэтыльо нитк'инэт н'ъочьык'агтэ.
Ытлён-ым нылгитэн'ычьэтк'ин, нылгинымэльэв нынымытвак'эн.
Эвыр ынк'эн н'энри нык'амэтваск'эвк'эн гаймычьыльэты.
Ынк'о К'унлелюнэ ивнинэт тумгыт:
н'элвыл йытыйгот к'ынтыгыткы, мачынан ынан чинит н'элвыл нырэннин!
Ынк'о К'унлелю танн'ырагты к'ытгъи.
Пыкиргъи танн'ырак, ивниэт К'унлелюнэ:
Люур вай моогъат ырыткульэтык ытри К'онлялёна.
К'унлелюнэ тытыл рыныманнэн ынкъам лыгэн ынкы нулвык'ин.
Аны ынкы лыгэн ярачыко нылк'эгнэвъюук'ин!
Люур ытри тэн'ъэмикэ нъэлгъэт, тан'ымыльо мъэмит нэнинтынэт — вата нъэлгъэт.
Ынк'о ивнинэт К'унлелюнэ:
Ынк'о ытлён риттывэгъи—эвын ратрочыкойпы рэрэтыткуйвынинэт мъэмикинэт и'н'ыт, к'ынур выква ратрон гэйыръэтлин.
Ынк'о ралянтаннэнат нотайкочаткынэты.
К'унлелюнэ пойгын йытонэн.
Ынкы моонэнат тымыткойвык гаймычьылымкычгын К'унлелюнэ:
К'ынвэр эвыр к'ынур альэк'ын'н'ой нотайкочаткыната, мин'кыри к'ун мутлытыръуле, к'ынур мимыл, гэтчылин.
Ынк'о тан'ымыло тымыткойвынэнат, ымы ыннэн люн'ыныгнувэ.
Ынк'о эквэтгъи, томыграанэты к'ытгъи.
Пыкиргъи тумык.
Ивнинэт тумгыт К'унлелюнэ:
Мачынан амынгыка нылеркын!
Ынкъым вэнлыги гэльулин Мотлынто К'унлелюнэ.
Ынкы к'аагтатыльо налгын'н'он амынгыкыльэн, к'ынур рэтлётвальын.
Нак'ам амотлытык'эгты гэнкылвэтлинэт мынгыт.
С.
Энмэч-ым ынкы нытвак'эн э'к'эльыгынритыльын мараврат.
А'мын-ым, н'эвыск'эт ынкэкин вынэ нылгинымкык'ин.
Энмэн, ыннэн гатвален мэйн'ынымным, нылгинымкык'ин ярат гатваленат.
Энмэч-ым ынкы нытвак'эн э'к'эльыгынритыльын мараврат.
А'мын-ым, н'эвыск'эт ынкэкин вынэ нылгинымкык'ин.
Ынн'энвараткэн-ым к'ол к'лявыл атк'ыльын, вынэ нак'ам лыгъэвмынгыльын.
Ытлён-ым ванэван нымаравын тумыгрээн, мин'кыри к'ун атк'ыльын чама нимпэк'ин.
Ынин нынны Пыглын.
Ынкъам-ым вай, к'ол итгъи ынк'эн ынн'иннымкин мараврат маравынвэты гэлк'ытлин тан'ымыльо, ытръэч н'эвыск'этгинив гапэлятръоленат ярак, эвыр ынк'эн Пыглын.
Ытръэч амынан ынкы к'лявылё гапэлятлен.
Эвын-ым тан'к'онпы, амк'ынмаравыск'эвкы, ынкы амынан ныпэлятк'эн.
Нак'ам ытлён нъумк'инэк'эй.
Люур к'олетылё тан'ымыльо гакватчаленат маравынвэты, ытръэч нэмэ ытлён гапэлятлен ярак н'эвыск'этырык рээн.
Люур рай, н'авыск'атымкычгын к'олельатчагъат:
Вынэ н'оты а'к'альэтратчын'ын тылеркоон!
Вынэ мин'кыри мынинмык?
Н'эвыск'этгинив нылгэкапчачавръок'энат, аны нылгик'учичьыръук'инэт:
Мин'кыри мынинмык?
Нинивк'инэт Пыглына, мэрынрэк'эй нинивк'инэт:
Мин'кыри мынинмык?
Ынк'о ивнинэт н'авыск'атымкин'ын:
Лыгэн к'онгыткальо к'ыпэляркынэткы варэт, ярак вальыт.
Ынкъам ыннэн ынанъомычьын к'ырэтгыткы вулвут, н'ан рывинэн'вулвут.
Иик, ытлён, эченур мэчек'ылпэ!
Аны акватчагъат лыгэк'ылпэ н'авыск'атымкычгын!
Варэвар нэтгинрыльэтгъэн гамгаракэн.
Ытръэч амк'онгыткальо напэлянат ярачыко.
Эвыр ыннэн ынанъомычьын рывинэн'вулвут нэнльэтэтын.
Нэлгинумэкэвын варэвар.
Ивнинэт:
Атчыръогъат эк'ылпэ н'эвыск'этгинив.
Ваарваннэн тэн'отчын'о рывэнан'волвотчын'ин.
Ынк'о-ым ынн'ин а'тчан'н'ой а'к'альэты.
Ныпкэрын'ок'энат.
Колё аны к'олейн'ын:
Ав-ач!
Нылгэйк'ытчочак'энат а'к'альымкычгын!
Пыкэтчагъат а'к'альымкычгын.
Тан'ымыльо ярачыкон нагэтайвын'н'он:
К'эйвэ гавынралыльэн?
Гамгарайпы нъоравэтльарэрыльатк'энат.
К'ынвэр, люур ынанъяатрак о'равэтльальогъат:
Н'отк'эн гъоравэтльален!
Ынкэкин гыттэпычьын иквъи:
Яран'ы нэлгынтакан'атын!
Эк'ылпэ мынэлгынтакан'атын яран'ы!
Ныкытгынтыръок'энат а'к'альымкычгын танлымынк'о, лыгэн пыкитльэн н'илгык нинэнрэтк'инэт ынкъам нымгок'энат гымэтыльэтык.
Аны ынрак' рыпэк'этавкы нылвавк'эн яран'ы, к'оныръым галгэнъомравлен яран'ы.
Гэлгитуйвынлинэт, выква гэлгинэгнилгик'эвъюулин яран'ы.
лыгэн пыкитльэн н'илгык нинэнрэтк'инэт ынкъам нымгок'энат гымэтыльэтык.
Аны ынрак' рыпэк'этавкы нылвавк'эн яран'ы, к'оныръым галгэнъомравлен яран'ы.
Гэлгитуйвынлинэт, выква гэлгинэгнилгик'эвъюулин яран'ы.
Аны лыгэн тытлыгъет нъэтльэт варъэмъамэйн'а нинэлк'эгнэвк'инэт Пыглына.
Эвыр тан'ымыльо нинэнпирк'ыльэтк'инэт Пыглына!
К'эйвэ вынэ нылгинымкык'ин а'к'альымкычгын, лыгэн танлымынк'о ныкытгынтатчак'энат.
К'эйвэ к'ун нытгиливк'ин Пыглын, аны нэналгэнмыткок'энат варэмъамэта.
К'эйвэ, вынэ ныгыттэпк'ин Пыглын!
Лымн'э тэйкынин вулвуттин тин'ур эвыр варэта мъэмитгъи!
К'ол итгъи к'олен'элгыпок'ыткынкэн о'равэтльамкычгын тытлыгъет гэнъэтлин.
Лыгик'эгнэвъюунинэт —тан'ымыльо рыпэк'этавнэн, ынкъам н'оонэнк'аткэнат тан'ымыльо гапэк'этатчаленат.
Нак'ам нылгик'улильыръук'инэт:
Э'ми к'олен'элгык'алкэнат о'равэтльат?
Нэмэ н'ан тытлын'к'ачагты кытгынтыръогъат,— лыгэн тытлыгъет нъэтльэт нэнанмыткок'энат ярачыкойпы Пыглына.
К'ынвэр тан'авынмаравыльатэты талпын'н'ой о'равэтльат.
Янор ынк'эн маравын'н'ок, н'эвыск'этти ымы гэтэмъэмин'ыльэтлинэт, лыгэн варэкэнат раквыргыт нынрылкынтэтъюк'инэт.
К'ынвэр н'ытогъэ атк'ыльын Пыглын, а'мын-ым гэмилгэрыткулин торынток а'к'альэты.
К'ынвэр, тэнтэлпыгъи э'к'эльырэмкын авынк'олельатэты.
Пыглына гынтэвыльыт нэначен'к'айвык'энат.
Тэн'ынтэлпэннин э'к'эльырэт, ытръэч эвыр гынтэквъэт чымк'ык, э'квырга лыгитъэркин, — мэн'инрин ытръэч амн'ырооткэн, мэн'инрин мытлын'эн,— лыгэн-ым лыгитъэркин.
Плыткугъи марав Пыглынэн.
А'мын вынэ н'эвыск'этгинив гакоргавчаленат!
Ивнинэт Пыглына:
Н'эвыск'этгинив лыгэн нъыск'агтатръок'энат амкоргава, ныпин'куръук'инэт.
Ынкы-ым вытку к'олетъылё пыкиргъи мараврат ынн'иннымкин.
Пын'ылтэлгъат н'эвыск'этгинив, эвыр ынк'эн Пыглын.
Нэнатвык'эн Пыглына мараквыргын а'к'альэты, мин'кыри ынан варэмъамэта, рывинэн'вулвуттин'урэ тэн'ыткунин э'к'эльымкын.
Нивк'ин:
Амгымнан вачак' тынрынэт мэчынкы.
А'мын-ым налганъягъан к'лявылымка,  нивк'инэт:
Гэлгимэйн'ывинрэтлин, алымы амынан атк'ыльык'ай, вачак' тэн'ыткунин а'к'альэтратчын'ын.
С.
Ынин эккэт уйн'э гатваленат.
Аны тан'амк'ынъычо ытлён нык'орагынрэтк'эн.
Энмэн, к'ол чавчыв эмнун'кы ганымытвален.
Ынин эккэт уйн'э гатваленат.
Аны тан'амк'ынъычо ытлён нык'орагынрэтк'эн.
К'ол итгъи нэмэ рыюск'иквъи.
Люур валёмнэн к'ынн'ык'ын ынкъам чимгъугъи.
Како, ръэнут тывалёмын?
Кита мыёпатгъан!
Ынк'о ёпаннэн лыгэн к'ынн'ыгйит — люур льунин тилмытил гэрилымлелин.
К'ытгъи ыныкагты ынкъам рырагтаннэн ярагты.
Ынкы о'тчой гатъылытвален.
О'равэтльата н'элвыл нэнанмыткойвык'эн, ин'к'ун нымэлеквъэн тилмытил.
К'ынвэр мачвэтгавын'н'огъэ тилмытил.
Иквъи тилмытил :
О'равэтльата ивнин:
Ынк'о, к'ынвэр, мэчтъэттывигъи н'элвыл.
Ынкъам кыткытръон'н'огьэ — ынин н'элвыл амтъарын' нынъэлк'ин, эвыр нымэлевтылек'ин тилмытил.
Аляръон'н'огьэ — ынин н'элвыл тэлпыгъи, эвыр тилмытил мэлеквъи.
Иквъи тилмытил:
Мынылк'ынмык морыкы!
Ынан трэныпкирэтгыт ымы о'ран'анк'оры.
Ынк'о эквэтгъэт.
Тилмэ ивнин:
О'равэтльан вакъогъэ тэлмык'аптэткынык.
Ынк'о аны, о'тчой гэлелинэт!
К'ынвэр мачыпкэрын'огъат.
Пыкиргъэт.
Чит ынин йичьэмиттумгыт иквъэт коргавэты:
Ивнинэт тилмэ анн'энайпэты:
Гым ынк'эйына гинэнъегтэлетлин!
Этк'ыле-ым торгынан к'ыранмын'ыркынэткы!
Ынк'о о'тчой гатваленат.
К'ынвэр, к'ол итгъи тилмытил иквъи:
Ынан йылнин эмэйын'кыльин ченлек'эй ынкъам ивнин:
Ынк'о эквэтгъэт.
К'ынвэр, ярак рыпкирэннин тилмэ о'равэтльан ынкъам рагтыгъэ.
Ченлек'эй рывэнтэннин о'равэтльата- эвыр ынкы н'элвыл томгатгъэ.
С.
Энмэн экык н'автын'ыйгот рытык нэналвавк’эн.
Энмэн, ан'к'альыт — ытлыгын-ым, ытля-ым ынкъам экык ыргин — н'ыроргарэ нынымытвакэнат.
Энмэн экык н'автын'ыйгот рытык нэналвавк’эн.
К'ынвэр ытлыгын ивнин эккэтэ:
Ытлыгэ ивнин:
Иквъи экык:
Ынк’эн траматан’ын.
Ытлыгэ ивнин:
Нимпэйгыт – к’ырым к’ыматагын!
Экык-ым иквъи:
• К'эйвэ, гайман'эн!
Траматан'ын!
К'ыгтыгын !
Иквъи экык:
Ынк'о ытля ивнин:
Тэйкыплыткунинэт плекыт ытльата, тэкичгэ энатыёнэн ымыльо плякылгын.
Ынк'о иквъи экык:
Пынлёнэн ытльата:
Вэлет-ым к'инэнвичыръуквъи!
Эквэтгъи а'ачек.
Ытлён нинъык'ин.
Эк'ылпэ нылек'ин.
Плекыт э'к'эрэгъэт — к'утти плекыт йытонэнат, йымнэнат.
Тэкичгыт ынкэкин рунинэт — ыйлк'этгъи.
Кыевкы, эквэтгъи.
Вулк'ытвигъи — йылк'этгъи.
Ынк'о нэмэ эквэтгъи.
Нэмэ к'утти плекыт э'к'эрэгъэт — нэмэ к'утти йымнэнат, тэкичгыт нэмэ рунинэт.
Ынн'ин лыгэн нылек'ин а'ачек.
К'ынвэр мынгыткэн плякылгыт кунинэт.
Эвын плекыт гакаргатленат, ытръэтти плекыт йымнэнат, тэн'ытръэтти.
Люур нымным льунин: мынгыткэн ярат.
Колё н'элвыл нымкык'ин!
Атчыгъэ а'ачек.
Вулк'ытвинтэтык ярагты к'ытгъи.
Ынанчьомыткынык винвэ пыкиргъи.
Ярак вэлёлгын рэтэмык рыпкирэннин ынкъам палёмтэлгъэ.
Н'эвыск'эт ынкэкин ытлыгэ нинивк'ин:
Н'ээкык иквъи:
К'ырым!
Ивнин:
Нак'ам мин'кы ръэликэтгъэ?
Иквъи:
Ытлыгэ пынлёнэн:
Иквъи:
Ивнин ытлыгэ:
Плеур-ым!
К'ытлыги-ым, пыкитльэн гынмылкин а'ачек тэленъеп нылк'ытк'ин н'анк'оры н'авыск'атк'аеты.
К'ытлыги, тэленъеп винвэ нывэтгавк'энат.
Ынк'о ытлыгэ ивнин:
Игыр ы'лё к'ыльугын!
'ачека ынн'ин ивыльын валёмнэн.
Иквъи эмк'элелвынэ.
А'мын, мырэск'иквъэк!
Тытлеты к'ытгъи.
Рыпэглявнэн тытыл.
Го!
Ытлыгэ ивнин н'ээкык:
Нытлыгъан!
Н'эвыск'этк'эй иквъи:
Н'ытогъэ н'эвыск'этк'эй.
Мынгаймэтгъат.
Рылгъат ралкогты.
Ытлыгэ гитэнин а'ачек.
Качьараквъэ ытлыгын.
Иквъи:
Тэкичгын ыпаннэн н'эвыск'этк'эе.
Амалван' вальын к'оратъол ыпаннэн.
К'амэтвагъат.
Ынк'о ытлыгын иквъи:
Игыр вуск'ымчыку к'эквэтгытык!
Ыныкит нэрэльугыт — наранмыгыт!
квэтгъэт еп вуск'ымчыку.
Нымкыче киквъэт нутэк тылянвык.
Н'эвыск'этк'эй имтитэ нинэнтык'ин.
К'ынвэр пыкиргъэт ярак.
А'ачекэн ытлыгын иквъи:
Чен'эт н'эвыск'эт нытэн'к'ин гэльулин — вэлынкык'унэйгыт!
Вытку тыльугъэн н'эвыск'эт ынн'ин вальын!
Энмэн анольатынвык нытвак'эн рагэнэвк'ай.
Тан'ымыльо к'лявылтэ гэгрулмылинэт (ынн'ин нытвак'энат ылвэгилильыт ялкаваамэты).
Гапэлятленат ытръэч н'эвъэнйыръыт ярак, мин'кри мараквыргын энмэч гэплыткулин, к'лявылтэ эпэгчин'кэ гэнъэллинэт яральэты.
Э'квырга-ым панэна ванэван ныпаанат гынрырэтык а'к'альэты.
Яральыт н'эвыск'этти ымъылён'эт эмрынгиитэ ныгынрырэтк'инэт.
Вулк’ытвик ролкойпы ныгынрырэтк'инэт.
Ралкойпы гынрыратгыргын нынлек'ин мэмлыёчгэпы.
Кукэн’ы мимлыльын рыногыргыгъет нытрилк'ин ынкъам н'эвыск'этэ ымныкэрэт нинэгитэк'ин мимыл.
Э’к'эльин ёпыеквэльын вэтык'ун рыногыргэпы нытлепк'ин ынкъам нывйилетк'ин мэмлыёчгык.
Ыныкит н'эвыск'этэ нинэльук'ин выйилетыльын  э'к'эльын, ытлён тан'эчёткынка нытвак'эн, к'ынур йылк'ыльын.
Ыныкит э'к'эльэ нинэтэнгиен’к'ин йылк'ыльын, ытлён мэрынрэк'эй нэквэтк'ин, мин'кри к'ун йылк'ыльыт тан'ынвэчгавын' вальыт.
Н'эвыск'этэ нинэныгъевк'инэт тумгыт, ыныкит нэквэтк'инэт э'к'эльыт, ин'к'ун ытри етъан' нытваркынат.
Нэмэ ынн'ин ныгынрырэтк'инэт н'эвыск'этти к'лявылык эмиче.
Ныкитэ н'эвыск'этэ льунин виилвиил рыногыргэпы.
Лыгэн э'к'эльын эквэтгъи, н'эвтск'этэ ынпыначгын рымн'ылявыск'эвнэн, ынк'эн энмэч тэленъеп лыгэн вата гэнъэтлин.
Мин'кри вай мынинмык?
нэнанымн'ылявк'эн ынпыначгын н'эвыск'этэ.
Ымыльо н'эвыск'этти к'ъэйн'эквынэт ынкъам а'тав гымнин тин'ур к'ыpaвapвaнн'ыгыткы, мин'кри к'ун гымнан чамъам траварванн'ын чиниткин тин'ур.
Ыныкит раварванн'ыткы тин'ур, тури н'аеты к'эквэтгытык, гым-ым амгымнан тырапэлятгъа.
Аны тан'ымыльо н'эвыск'этти рагэнэвк'айкэнат гумэкэтлинэт, амраварванн'а ынпыначгэн тин'ур.
Лыгимэткиит ымыльо нэв'ыск'этэ наварватын ынпыначгэн тин'ур.
Варватыплыткок ынпыначгэн тин'ур, ымыльо н'эвыск'этти гакымэн'ыма н'аеты эквэтгъэт, амынан ынпыначгын тин'урык рээн пэлятгъэ.
Ымыльо тин'урмъэмит  тан'пэрэн' нэтрилынэт.
Торэргырокы э'к'эльыт ининигъэт.
Ытри тан'вэчвагты эвлелгын' нылек'инэт, мин'кри к'ун ыргынан лыги нылгык'ин, ин'к'ун н'утиннымык эмн'эвыск'этти нынымытвак'энат.
Ынпыначга тортан'пытватыльыт тин'урнинэт, к'утти-ым кэмчичэвыльыт рыпыткэвнинэт ынкъам ымынпэрк'ава рыннинэт э'к'эльыт.
Эвын гырулмыльыт пыкиргъэт, яральа э'к'эльыт галгэнмытколенат, нак'ам ытри тэгнымэльэв нытвак'энат.
Ынкатагнэпы к'онпы гынрыратын'огьат, к'эйвэ-ым ымы мараквыргын атвака.
Ганымытвален Тъэюнкээв, ытлён колё нылгиныгэкэн'к'ин.
Ынин мынгыт ытръэттэгын нивлык'инэт.
Нак'ам ытлён чинит нылгинырулк'ин.
Ынк'эн гатвален а'к'альыльанма.
К'ол итгъи инъэ Тъэюнкээв ёпылк'эквъэ н'айыткынэты.
Люур ынан льунинэт э'к'эльыт муутылельыт, нак'ам нылгинымкык'инэт.
Тъэюнкээв ралегъэ к'аагты.
Ынан йыпнэнат и'рэкинэт плекыт ынкъам ягнанэнат муульыт, эвыт ынкы тымытконэнат.
Ытръэч ыннэн рырынувнин ынкъам тын'ивынин томгэты:
К'ылк'ытги томгэты ынк'ъам к'иквынэт, ин'к'ун мынпаамык маравкы, энмэч мынтумгыльэтыркын.
Ынн'ин ивыплыткук, ынан рын'ивынин рырыновъё э'к'эльын ынкъам ытлён нэмык'эй рагтыгъэ.
Эргатык инъэ Тъэюнкээв нэмэ ёпылк'эквъэ.
Ынан нэмэ льунинэт гакан'ыльымкин'ыт э'к'эльыт, нак'ам колё нымкык'инэт.
Нэмэ ытлён ралегъэ ынкъам лыгэн яалейпы ынан ымыльо тымыткон'н'онэнат.
Ынан янотыльын э'к'эльын ы'ттъыёча танэн ынкъам э'к'эльын иквъи:
Ако, а'мын етти, Тъэюнкээв.
А'мын гыт к'ырагтыгэ, к'иквынэт Тъэюнкээвынэ нэткумык ынкъам ратанн'авн'эн, ныпаанат морыкы еттык маравыск'эвык.
Ынн'ин ивыплыткук, ынан э'к'эльин к'аат пирининэт ынкъам рагтыгъэ.
Эргатык Тъэюнкээв нэмэ ёпылк'эвъэ.
Люур Тъюнкээв найъогъан э'к'эльэ.
Тъэюнкээвынэ вэлво лыгнинэт э'к'эльыт.
К'ыныггивэтгынэт, э'митри тургинэт нымнымыт,— никвъэн э'к'эльэ Тъэюнкээв.
Ынкы Тъэюнкээвынэ эвтылягты рыгъеватын'онэн нымным ынкъам, рыгъеванма, к'ол тымнэн э'к'эльын, к'ольым ынкы пэлянэн.
э'к'эльыт нивк'инэт, игыт Тъэюнкээв ягталеты мытрэпирин'ын, к'ырым лым ытлён морыкайпы ныгынтэвын.
Тъэюнкээв пытляк' гынтавымгогъэ ынкъам к'ол э'к'эльын тымнэн, эк'ылпэ орвыткынык н'элк'иквъи, эвыт ынкы моонэнат тымыткойвык э'к'эльыт, к'утти лыгэн галячычама нинэчвикинэт.
Ымыльо э'к'эльыт тымыплыткок, ытлён рагтыгъэ.
Нэмэ к'олетъылё ёпылк'эквъэ.
Нэмэ э'к'эльыт, муутэ рыннольыт, тымыткойвынэнат.
К'утти-ым ивнинэт.
К'ырагтытык ынкъам ынкы вальыт к'иквыткы, нэмэ Тъюнкээв нымгичигъи ынкъам ратанн'авн'эн ныпаанат нымгичик.
А'мын к'ол итгъи Тъэюнкээв нымгичигъи к'оленымэты.
Ынн'иннымык нытвак'эн к'ол мылыльын ынкъам ынан, льук Тъэюнкээв пыкитльэн, ивнин:
Кылгытвынин мылыльын ынкъам рагтыгъэ.
Э'квырга Тъэюнкээв лымынк'энына рывэчвавык лывавнэн, эвын колё гэгэкэн'ытвилин.
Въаглё    К'ол гитлин ытлён ытлыгэты гагакан'калыролен, энмэн-ым мэчмэчынкы нъэлгъи гакан'ыльатгыргэпы.
Энмэн к'ол гатвален нылгиныгэкэн'к'ин о'равэтльан.
Ымы элек ныгэкэн'ыльэтк'ин.
Ынк'эн гатвален еп а'к'альыльанма.
Гэкэн'ыльин о'равэтльэн нынны Въаглё.
Лыгэн-ым ытлён нылгинырулк'ин, ытръэч колё ныгэкэн'к'ин.
К'ол гитлин ытлён ытлыгэты гагакан'калыролен, энмэн-ым мэчмэчынкы нъэлгъи гакан'ыльатгыргэпы.
Вытку титэ тыгимчепыт рэрэнн'ын вытку ынкы тыралмаляквъа, итык ынн'ин этлы агакан'калырокыльэн,— ытлыгэ татлыгнэн.
К'ол итгъэт рынногъат.
А'мын энмэн Въаглё рыннолякы лымн'энагъэ.
Лыгэн ытлён агтатк'аак яаленк'ач ныпэгтъэмэтк'ин, энмэн ытлён к'ырым ынанъёчга нырагтыгъан, мин'кри к'ун нылгинырулк'ин.
Еп этывай ыяа варкыт э'к'эльыт?
Вынэ вай чымче варкыт, вайын'кы иквын'эйык рымагты,— ытлён нататлын'ын.
Эвын эргатык кыеквъэт, Въаглё уйн'э, ымы ынин к'аат уйн'э.
Ытлён мэчемгынунныкитэ гэквэтлин.
Ынан эргыръон'н'ок льунин э'к'эльин гакан'к'лявыл откочьынтыватыльын.
Эвын ныръарэквотытвак'энат егылгыгэн'к'аайн'ын ынкъам ычватайкаквавийн'ын, эвыр ынкы Въаглё чичеквъи, ин'к'ун нотк'эн ныгэкэн'к'ин.
Ынан эквэтыльын а'тчанэн.
Эчги эквэтгъи, аны гаръэляпэнрылен.
К'ынвэр э'к'эльин ычватайкаквавийн'ын таалгылятын'огъэ.
Вынэ э'к'эльын гэгынтэвлин.
Э'квырга пэтле Въаглена н'ачын'кы э'рагалянэн.
Вынэ ръэлылетэ тырэтлепыткугъэ, опопы к'энанмыгэ,— э'к'эльын вуск'эн'игъи.
Вынэ к'ырым мынмыгыт, энмэч гымнан мыйн'эгыт ынкъам к'аат рытриле мынынтынэт.
Ынн'ин эк'эльин гакан'к'лявыл йын'этэ рыпкирэннин ярак Въаглёна.
Како а'мын мин'кри ритыркын гыт?
Эт'ыманы, н'элвыл тырэчвин'ын ынкъам ымы к'аагтатыльыт тырантэнмавн'ынат, к'лявыл мачынан нэквэтын.
Лыгэн н'элвыл нэчвигъэн, Въаглё ярагты эквэтгъи.
Вытку ынкы ытлыгын лымаляквъэ, ин'к'ун ынин экык Въаглё к'эглынангэт гэгэкэн'ытвилин.
А'мын энмэн к'утти э'к'эльэ н'ъочьыт гапэнрыленат (ынкы мараквыргын гатвален).
Ынрак'-ым ынкы н'ъочьа гынтавтыляма гэнэрэтлин нэнэнэк'эй.
Ытлён э'к'эльэ гэпирилин ынкъам ан'энк'айкыльэты рымайн'авынво гэйытлин.
Ынпыначга гэн'эвъэнэ нэнмэйн'эвын н'инк'эй.
Ытръэчтэгын а'а'чек'к'ай гамлытвэлен чама гэрмэвлин.
Льук мылытвэльын а'а'чек'к'ай э'к'эльэ эвын'н'огъан:
Колё а'мын лыгэн морыкы э'к'эльу рымэйн'эвыткы.
Опопы этъопэл нъынмыткы.
Ынн'ин к'онпы э'к'эльэ нивк’инэт ынпыначгыт.
К'ынвэр ынпыначга ынпын'эв ивнин:
Вынэ опопы мынынмын, мин'кри к'ун йъарат экэвку нэлгыркын.
Лыгэн эвын пыкирыльын мынынмын.
Ынпын'эвк'эй амэрэпъака гэнъэтлин.
Пыкитльэн ынпыначга к'амэтвама ивнин:
Вай-ым, тылвъэм, опопы мытынмыркынэгыт.
Вынэ лыгэнэвыр торгынан,— а'ачека татлыгнэнат.
Чаёплыткок ынпыначга а'а'чек вакъойгот чотыткынык рыннин ынкъам тытлепы тин'урнин, ытръэч-ым а'а'чека гапэчайвылен тин'урмэк'ым вакъота пин'кук.
Нак'ам эвыр ынкы ытлён пэнинэк нывакъотвак'эн, тин'урмэк'ым ынык рымагты гирлин.
Люур-ым ынпыначга ивнин:
Опопы гыт к'ырагтыгэ ытлыгэты.
Нак'ам чамъам эвын гыт мытранмыгыт.
Лыгэн ынк'эн ынкэгйит рэлеркын, ынкы варкыт гынинэт йытоткольыт.
Тытвыркын гынин тылянвылк'ыл.
Тылянвык варкын тэлмыкычыгъёлгын, ынкы гыт янор рэткиквъэ.
Рэн'ирэк'эвын' кивык торк'ойвэгытгык, н'энку гыт э'к'эльэ нарайъогыт, ынн'атал-ым ынкы эвыр гынан мин'кри ритыркын.
Ыныкит ытлён к'ойвэткынык пыкиргъи, ытръэчтэгын гаёо'ръолен, рыпэт э'к'эльыт чит к'аплелтаткольыт итъунтэтгъэт турк'уйвик левтычимиръэтгъэт ынкъам въиткугъэт.
Колё а'мын лыгирэк'э найъомык,— ытлыгэ  н'эвъэн нинивк'ин.
А'мын гым мынтогъак,— иквъи н'эвъэн.
Н'ыток ынпын'эвэ льунин о'равэтльан ынкъам рывэтгааннэн:
А'мын ети, колё а'мын к'эйн'ун мин'кэкинэйгыт ынкъам рэк'ыльигыт?
А'ачека тан'ытвынэнат нынныт ытлыгин эвыт ытльэн, тывнэн ынан энмэн ытлён ратагъё, игыт-ым нэнарэрк'эн.
А'мын ынк'эн мургинэйгыт эккэйгыт,— коргавэты иквъи ытля.
Рэск'ивык ытлыгын ынкъам ытля пынлёнэнат:
Варкын,— к'онкынмал нататлын'ын йытоткольа.
Гымнан льулк'ыл ынкъам мынгыт тыраляльгыркэлен'ынат,— ивнинэт йытоткольыт.
Лелгыркэлеплыткок льулк'ыл ынкъам мынгыт к'ынур вапычк'атыльыт гэнъэтлинэт.
Ынкатагнэпы ытлён Лелгыльуну гэнъэтлин.
К'ээк'ын вак ярак, эккэтэ йытоткольыт ивнинэт:
Этаны чамъам нъын'эгъэвйиркынитык, нак'ам вэлчиин энаальын мэлмыгн'эвыск'этыльын.
Ытля энаагты н'эвъэгйиск'иквъи.
Ыныкит н’эвыск'этти ытлыгэ рымн'ылявнэнат, ин'к'ун турыпкитльэн к'лявыл н'авыск'атэты тэгъен'ыркын, ымыльо н'ээккэт, к'нур ыннэн нивк'инэт.
Ынн'атальым экыркагыргын, микынэ вапычк'атк'ыльо этынво нъылгынин?
Ытръэч амынан ынанн'энчьан аввэткынка нытвак’эн.
К'ээк'ын вак ынан ытлыгын ивнин:
Вынэ гым нинэлгыгъэн, к'элюк'-ым мин’кы мынльун тан’ъо’раветльан.
Итыкэвын н’эвыск’эт тынэквэвын, - рагтык,  иквъи ытля аккагты.
Ынкы пэтле рэмкын э’рын’н’огъат.
Эккэтэ ытлыгын ивнин:
Иъам э’птэ гыт аръэлягтыка?
Чамъам, уйн’э ак’аака, - ытлыгын тытлын’ыткогъэ.
Гым к’аано к’инэлгыги.
Ытръэч-ым чамъам.
Вынэ а’тав.
Вэлерэвын к’ыкырвэнтогэ.
Э’рагтыгъат.
Ытлыгын ынкъам ытля э’мэннинэт рамкэты.
Тумгыт и’рэльылк'ылти энмэч ныкылгэтк’инэт.
Нэмык’эй ынпыначга нинэкылгэтк’ин экык.
И’рэльыт эквэтгъэт.
Ынпыначгын яален’к’ач лымн’энагъэ.
А’мын еп амэчатка нылвавк’эн тылек.
К’ынвэр эвыр и’рэльыт йъонэнат ынкъам эвыр ынкы пэтле янотыльыт.
Ярат вытрэтгъэт, янотыльын галянэн ынкъам пэчачк’эвнэн.
Вэты к’энантавыркын, - ытлыгын нинивк’ин ярак пыкэрын’ок.
Лыгэн гачан’анкы пиринин рыпъё таа’чоман ынкъам ытля эвыр ынкы галягъэ ярагты.
Илгытэвыплыткук ытръэчтэгын гэгтин’эвлин.
Эвыр ынкы н’авынрагтатгъэ.
- э’нк’этыльыт нинивк’инэт.
Н’ирэк’ к’лявылтэ к’аагынрэтынвык нытвак’энат.
Ыргынан  н’элвыл пэнин гытгык’ытрык рырылгалятъё.
Нэмэ к’ол нэнтын н’элвыл нанрылгалятын гытгык’ытрык, люур-ым навалёмын э’к’эльин к’улик’ул .
Ав-ач, ав-ач!
Камлелы лылепыткугъэт.
Эвын-ым ытри энмэч гакамлелтатленат.
Нылгъэк'эгнитк'ин.
Уккэнчит галгэкыкватленат.
Ытри вэнчымн'ата к'орагыркэгъат ынкъам уккэнчит нэнитлитынэт к'аак.
Колё аны н'элвыл нылгикэмлитльэтк'ин, мин'кри к'ун кыкватокканчет нывыргыргыръук'инэт.
Аны н'элвыльэ э'к'эльыт нэтэнчичк'уйвынэт, тан'ымыльо нанмытконат, ымын' ыннэн люн'ынрынувэ нэнтын к'аата.
Ытръэч к'лявылтэ лён'ынма нэнтынэт ынкатагнэпы ытри нымэльэв ганымытван'н'оленат.
Энмэн гатвален к'ол мургин мылыльын, мэн'ин тан'ванэван э'к'эльэ титэ ы'нытвыгъан.
Ыныкит нывалёмк'эн э'к'эльэ нынны Вэвченльун, ытри атчыгэлета нырагтык'энат.
Вэвченльу айылго нылгык'ин, мин'кри к'ун ыныкит ныпойгыльатын'ок'эн, ытлён эвытрыкэ нынъэлк'ин, ытръэч нывалёмк'эн таёлгын выёпчьайн'альын.
Ыныкит нымаравын'ок'эн, э'к'эльыт тэн'ирвыкэ нинэтчык'инэт тан'ампойгычвэткота, мэрынрэ нэначвэткон'н'ок'энат левытти э'к'эльин, к'нур пъон'пъон'тэ.
К'ол гитлин Вэвченльу эвын нутэнин'этык рыровэты нымнымык гуунъуск'ивлин, ирвыкэ гитлин.
Люур вай нэмэ э'к'эльэ рымъайн'ама намн'ылён'н'огъан:
Ав-ач, мэн'ин, ав-ач, мэн'ин?
Вэвченльу лыгэн нуунъук'ин, ванэван ымын' нытлепын а'к'альэты.
Ытлён вэты нынъувэвк'ин э'к'эльэ, нак'ам ымын' ванэван пынлёк ы'нынпаавын.
Ынан гымнан тури к'онпын' тырэльуркынитык, н'отк'энат-ым вай уунъык'эгти к'эйн'ун рэнинэн'ыт,— нытатлын'ыткок'эн, оонъома Вэвченльу.
Э'к'эльыт рыровкамлелы нывилгъэт, ырыкы гэнанайылгавын'олен онтыматгыргын о'равэтльэн.
К'ынвэр ытри пытк'ы эймэквъэт.
Ав-ач, мэн'ин?
Вэвченльу,— нунтымъэв иквъи уунъульын.
Гынтавэты э'к'эльыт нык'улильэтк'инэт:
Эв-ач!
Тэгнунтымъэв к'уунъуркын, ав-ач, а'тав йъарат нунтымк'ин, ав-ач, Вэвченльу.
Лыгэн тан'ымыльо э'к'эльыт амманан' ныгынтэвк'инэт капчачеты.
Ынкатагнэпы э'к'эльыт галгэтан'пааленат эймэвык морыгнотагты, мин'кри к'ун гайман'н'эн лымынкы нэрэльун'ын Вэвченльу.
н'элвыл ганрылгылятлен.
А'мын ынкы н'эвыск'этти э'к'эльэ гайъоленат.
Н'эвыск'этэ э'к'эльыт нэльунэт вытку рымъэйн'эткульыт.
Вынэ к'ээк'ын к'ъатчатык, янор мури мытрак'амэтвагъа, —н'эвыск'этэ нататлын'ынат э'к'эльыт рымъэйн'эткульыт.
Н'эвыск'этти лыгэк'ылтэ увэмгогъат, ныроратпатк'энат.
К'ол-ым нык'ымляталяк'эн, к'ольым тымн'отта нытапойгын'к'эн, тэёлго нэтэйкыгъэн тэтивэл.
А'мын а'тав мыпэнрын мылыльын,— ынпычьэ ивнин чакэттомгын.
Вынэ гымнан,— татлыгнэн н'инчьэ чакэттомга.
Вынэ ынанкэн гымнан янор, ынан эвыт гым уйн'э ринэнтыгъэ, ынкы гынан к'ыпэнрыгын.
К'лявыл, э'к'эльин мылыльын, н'авыск'атэты эквэтгъи.
Ынпычьэ тан'ымъы'лён'эт рыпойгыльавнэн э'к'эльин мылыльын.
К'ынвэр э'к'эльин мылыльын н'эвыск'этэ пиринин ынкъам рэлпыткынык рывакъовнэн.
Вынэ опопы к'энанмыгэ, к'ынвэр тырэгынтогъа,— к'лявыля эвын'н'онэн н'эвыск'эт.
Ванэван мури мынрэтэгинн'энн'ымык, мури н'эвыск'энмури,— татлыгнэн н'эвыск'этэ э'к'эльын.
Вынэ к'ырымэнаторэ н'эвыск'эттури.
К'ырым ынн'ин  нъымлытвэяанат н'эвыск'этти,— нымэтивэтк'ин а'ачек.
Гынан-ым льуркынэт мургинэт кыттэлти.
Вынэ к'утти к'лявылтэ эвын кыттэлльэт,— панэна к'лявыл нымэтивэтк'ин.
Аны к'ун-ым эвыт йъарат мэтивэтык, гымнин лёльот к'ыгитэгынэт,— н'эвыск'эт ынн'ин ивыплыткук эвиръытвыгъи ынкъам лёльот рыкалыровнэнат.
Вытку этъопэл н'ыркылеты тыратвагьа, ыныкит равалёмн'ыт, ин'к'ун гым н'эвыск'этэ гинэнрулылтэвлин, энмэч эк'ылпэ к'энанмыгэ, ытлён вай к'ынвэр тытан'эгынторкын,— нъарак'атк'эн к'лявыл.
Вынэ мури эвын к'ырымэнаморэ тэгинн'ыльылк'ылмури,— рымагтэты нэнататлын'к'эн н'эвыск'этэ.
Эвыр йъарат э'нк'этык тэгинн'этык, опопы гым гынан к'лявылё к'инэлгыги, эвынъым нанъынмыгым.
К'ырым гым мырагтыгъак, нак'ам тумгэ нэльугым ръак'авйыльавъейгым.
Н'эвыск'эт вэтгыры вагъэ.
Энмэч рагтэты тыляма, к'лявылен пойгын нык'элпэрак'эн тэркэты.
Ярак райвачын' ытлыгын ныгатгаткок'эн.
Н'ээкык мачрыров вэтчагъэ ынкъам ытлыгын ивнин:
Атэй, гым гэмумкылынн'эйгым,— ынн'ин нивк'ин н'эвыск'эт ытлыгэты, мин'кри к'ун ытлён гак'лявылынн'ален.
Ынкатагнэпы ытри к'лявылынн'агъат ынкъам тан'ычьын'н'огъат чама н'инк'ээтыльэтгъэт.
Ганымытваленат ынпыначгын ынкъам ынпын'эвк'эй.
Ырык гатвален амынан н'ээкык Пэляткольын.
к'ин, льэлен'кы нинэнвинэвк'ин.
Пэляткольын нымэльэв нынымытвак'эн.
Ымыльорык а'ачекык матак нылвавк'эн.
Ытлыгэ ынкъам ытльата нивк'ин, ин'к'ун вытку микынэ гыт нарайъогыт рачвын'кы, вытку ынкы гынан ынк'эн тумгу рэпирин'ын.
н'эвыск'эт-мылыльын.
Ытлён элёльатымгогъэ, энмэн ытлён Почьаткын.
Н'рок' гивит галяк, ынат чиниткин увик гантэнмавлен к'ръачетынвэты.
Ынан ымы кытэпат н'агъеквэ тылельыт нинэпирик'инэт.
Мылыльын Почьатко эквэтгъи, льуск'ивнин н'эвыск'эт — мылыльын Пэляткольын.
К'ынвэр ынан льунин н'эвыск'эт н'элвыльык к'ача вальын, аны колё ытръэчтэгын ныгтин'к'ин.
А'ачека льунэн'у н'эвыск'эт пиринин ынкъам рыльэтэннин к'олек'аатагнэты.
Н'эвыск'этэ ытлён ивнин:
Колё гым гынан инэнъэк'элтэквъи, китак'ун игыт гынан гым танйъота к'инэнтыги.
Вынэ н'эвыск'этк'эй гэгынтэвлин.
К'лявыля тан'к'онпы кытвыл нинэнтык'ин.
К'ынвэр н'эвыск'эт выск'эквъи.
Вынэ чен'эр кытвыл инэнтыгъи, о'попы мынрагтымык.
Ытри рагтыгъат.
Пэляткольын паагъэ к'орагынрэтык, к'лявыл к'орагынрэтын'огъэ, эвыр ынкы н'эвыск'эт пэтле нанк'атгъэ.
К'ынвэр мытрэпэлк'этгъэ еп эльукэ н'элвыл, эргатык инъэ к'ырэтгын ынкъам мынк'аанманмык, - ивнин ынпыначга ынтуулпыр.
К'ытэйкыгын тэлетин кэнчик',— ивнин н'эвъэн Почьаткынына.
Плыткунэн'у ынк'эн, н'элвыл йыннэн.
Румэкэвнин н'элвыл Почьаткынына.
Ярагты тыляма, ынан льунин чымн'ы, ръырын'кытыльын.
К'лявыля кэнчик'э н'ойн'эпы нинэкэнчик'к'ин чымн'ы.
К'ынвэр чымн'ы ръырык'гыпы пинтык'этгъи.
А'ачека лыгэн рэпъултын'ыльын кэнчик'э нинэкэнчьик'ин.
К'ынвэр чымн'ы ярагты вэтгатгъэ.
Ымыльэты н'элвыл лымн'энагъэ чымн'ак, нылек'ин н'элвыл к'ынур агтатгъё.
Ынк'эн ынпычымн'ы н'элвылекы этынво нитк'ин.
Ярак н'элвыл рыпкирэннин.
Ытри к'аанматгъат.
Гырыткуплыткук ынпыначгыт рыпэлк'эвийгут итгъэт, палк'атын’ок яатльат ынпыначга ивнинэт:
к’ынпэлк'эвыткутык.
Вытку торгынан тэн'гынритык н'элвыл райъон'ыткы тагнымытвагыргын, ытлён еп игыт лымынкы гэмо нэлгыркын.
Ынк'энат торгынан ымван'эт лыги к'ылгыркыниткы, ин'к'ун амынан мигчир инэнтэн'ытвэтыльын нымытвак.
Энмэн к'ол тэленъеп чавчыв ганымытвален, ытръэттэгын тэленъеп, рыпэт нынны гапылмавлен ынкъам гантыгэватлен.
Ытлён ганымытвален гэн'эвъэнэ, ырык гатвален н'ээкык.
Ырык гатвален н'элвыл.
Ыргынан к'орагынрэтыльо гэлгылин ыннэн о'равэтльан, ытлён ырык энмэч н'эръамытлын'эн гивин'ит гак'орагынрэтлен.
Нак'ам чавчывата тан'ванэван титэ нымынгыкваннэн.
Гым амгымнан энанк'амэтвавыльэгым,— к'ол итгъи н'авъанэты иквъи чавчыв.
Итыкэвын-ым к'эйвэ, ытръэч ымы н'эвъэн нывинрэтк'ин энангаймычьаватык, итык эвыт ытлён чинит гэчимгъулин, — татлыгнэн н'ээккэтэ.
Ынн'э гымыкы э'тйивкэ к'итыркын, энмэч морыкайпы к'эквэтги,— н'ээкык татлын'ыткольын чавчывата экэвку лыгнин.
К'ырым мэквэтык,— н'ээккэтэ татлыгнэн.
татлыгнэн выёльа.
А'мын к'эглынангэт, этъопэл ынн'ин,— иквъи чавчыв.
Ынк'оры н'эвыск'эт к'оленымэты намайынлыгъан.
Н'эвыск'эт-ым ынкы ван'н'огъэ.
Эчги н'эръамытлын'к'ав гивин'ит галягъэ, чавчывата к'орагынрэтыльын ивнин:
Игыр-ым гыт мэчынкы мигчирэтгъи опопы чинит н'элвыл к'ычвигын ынкъам тэн'пылытъымгитэтэ.
Гынан чинит гынрыру лын'ын н'элвыл ынкъам гынан тэнлыги лын'ыркынэт к'аат.
К'лявыля вэтгочнэн.
Ытлён нэмэ н'алвыльэты к'ытгъи.
Эргатык-ым к'лявыля чавчыв ивнин:
Н'элвыл-ым рай тычвин, чен'эр нак'ам гинивигыт, эвыр-ым ынн'ин титгъэк.
Н'алвыльэты к'ытгъэт ынкъам ёмрыёттэ нарылгын'н'онат.
Эвын ытръэч мытлын'к'леккэн ганъянръавлен, итыкэвын-ым амтанъян.
Гымнин-ым итык н'элвыл вилю тырэлгын'ын, мин'кри к'ун чамъам тырак'орагынрэтгъа,— чавчывата ивнин к'орагынрэтыльын.
А'мын-ым ымы гымнин вилю тырэлгын'ын,—татлыгнэн к'орагынрэтыльа чавчыв.
Этынвэн н'элвыл нымэльэв нэркурын, мин'кри ынан тан'вэлыткольэты гэйытлин.
К'утынин-ым тамъён'ыткольэты гэйытлин ынкъам ытлён гэтэмъюнлин.
Чен'эр-ым аны колё вэймэну нэлгын:
Ынн'атал-ым мин'кри н'элвыл нинэнльэтэтигыт?
Вынэ вай вилю нинэлгигым,— татлын'ыткогьэ н'ъочьын.
Тъэтйильу нинэйылигыт ыннэн к'оран'ы?
А'мын к'лявыл нэтэмъюн'ын, лыгэн нык'элпэрак'энат пылвынтыт нэйылынэт.
Н'авыск'атэты к'ытгъи ынкъам н'эвыск'этэ тэнынвилн'ынин.
К'лявыл н'авыск'атэты нымн'ылтэлк'эн:
Гынык ытлыгэ гымыкы к'аат гинэйыллин ынкъам чывэн' гэнлилин н'элвыл, эвын амъянра мытынвиливынэт.
Гымнан мынгытъёльо ыннэн к'оран'ы тыйылын.
Китак'ун кэлитъулти мыгитэнэт, эплеэн мин'кэмил мыкэльыт,— ивнин н'эвыск'этэ.
Н'эвыск'этэ гитэнинэт, эвын ынкы нытвак'энат ытръэч тымн'эпылвынтыт.
Н'эвыск'этэ пынрынэн манэта ынкъам ивнин:
К'ылк'ытги к'амэтварагты, вай ынн'ин ипэ вальыт манэт, ынк'энат-ым к'ырымэнат.
Эвыр ытлыгын гымнин рэльун'ын, ымы ыныкы к'ыркургынэт ынан тэгъен'у лынъёттэ, гымыкагты ынн'э ръэнут эркуркэ.
К'ырэмкичиги.
Эвыр ръэнутэт к'эвийгут нэрэнтын'ынэт— ынн'э э'нк'у элгыкэ.
Эчги к'лявыл эквэтгъи, н'эвыск'эт ръэтгыпгъэ, ынан рынрынинэт тымн'эпылвынтыт ынкъам рыльэтэннинэт тамъён'ыткольэты.
Н'энку пыкирык, пынлёнэнат:
Торыкы гэйытлин н'элвыльык'эй?
Ии, морыкы,— ытлён нататлын'ын.
Колё аны тури нытэтын'гиттури, тэмъюн'ыткы к'орагынрэтыльын, ынан гэмо мин'кри вальыт манэт.
Н'авыск'атэты нэйылынэт манэт.
Н'эвыск'эт ярагти э'квэтгъи.
Тэючгык'эй ярак йымэнэн.
Мэчк'ээк'ын вак люур ръэнут выргыргыръугъи.
Н'эвыск'эт н'ытогъэ, эвын гэпкитлин к'лявыл.
Ынн'атал рэк'улым тыгакан'к'аанн'агъак, вэлер н'ан-ым нылгиныйык'ык'инэт.
Гынан-ым чинит иниквъи, рэнк'эвивн'ык ынн'э э'нк'у элгыкэ йыльёттэ.
Вай-ым ынк'энат тырэтынэт.
Ынк'орын' к'лявыля лыгнин н'эвыск'эт.
Ынкатагнэпы ытри тан'ычьэты нымытван'н'огъат.
Имыръэнут нынвытрэвк'ин мигчирэ.
К'ол итгъи ытлыгын гэкэн'ыльын ырыкайпы тагъэ ынкъам пычвэтгавма н’ээкык нинивк'ин:
А'мын а'тав-ым ынкы н'ан гыт нивигыт, ин'к'ун ымын' н'эвъэн нывинрэтк'ин гаймычьавык, нэкэм эвыт н'эвъэнйыръын ныгыттэпк'ин.
Э'рыкут ынкы гым ганн'энайпэгым, к'эглынангэт гым вытку игыт тылымалявык, эмрэк'у тури к'ытагнымытван'н'отык.
Ынн'ин н'эвыск'этэ чит к'орагынрэтыльын ынык ытлыгин нымытватомго рытчынин.
Н'эвыск'этэ рыкалыровнэн, ин'к'ун ымы н'эвыск'эт винрэтыльылк'ыл танымытван'н'ык.
Гынымытваленат ынпыначгын гэн'эвъэнэ.
Ырык гатваленат н'ирэк' эккэт.
Ынпычьын энмэн Танэлго, н'инычьын Анъяльо.
А'ачекыт к'онпын' нык'аальатк'энат ынкъам нырагтык'энат вытку вылгык'аанматын'ок, лыгэн-ым н'элвылекы рээн.
К'ол итгъэт оманма, н'элвыл рылытвама, тимтин'гъэт (гырыткугъэт).
Эчги нэнэчгытвыплыткун аймак, люур н'элвылык камлелын' а'йн'аръон'н'огъэ тутлик.
Ынпычьэ чичевнин э'йн'эльын тутлик.
Ынкы Тан'элгона Анъяльо ивнин:
Эк'ылпэ аймак мынынпэтын ынкъам рорат мыныпатын, эвыр ынкы рорат ы'лыткынык к'ынк'ытвэтгын, ытлён вай э'к'эльыт тылеркыт.
Лыгэк'ылпэ рорат ныпатын ынкъам Анъяльона рык'ытвэннин ы'льылык, нак'ам эвыр э'к'эльэ ытри ныкамлелтак'энат.
Эвыр рорат к'этыма, камлелтаткольыт нымн'ытатк'энат, нак'ам нырымъэйн'эткук'инэт.
Тан'элгона Анъяльо ивнин:
Ы'ттъыёл Тан'элгона рэтитк'энн'ынин рораткэн чывипыт ынкъам рутгыльэвнин титк'этык.
Нэмык'эй Анъяльона нутгъэв титк'эннин рораткэн чывипыт энэлюкэ.
Э'к'эльэ вэты нынъувэвк'инэт, нак'ам тэнайылгын'эты нык'улильэтк'инэт, мин'кри к'ун ытри нымкэргэри, нак'ам н'элвылекы вальыт ытръэч н'ирэргэри.
Гынан айгыск'ын'к'ач вальын элгычымны к'ыкынъугын эръывтычгын к'ынитлитгын, ынк'орын'-ым лыгэн к'ытрилгын, гымнан-ым айгыск'ытэгнык тырэкынъун'ын калельычымн'ы, нэмык'эй травтычгынэтленн'ын.
Э'к'эльыт н'элвылекы умэкэтгъэт камлелын.
Чымн'ат нэкынъунэт ынкъам навтычгынэтлетынат.
Аны чымн'ат к'аачыкоеквэ гэръилемъетлинэт.
К'ынвэр ымыльэты н'элвыл ръэлямйыльатын'огъэ ынкъам э'к'эльыт нанмыткон'н'онат тэнтиск'утэ.
Чымн'ат пэн'ъивэтык нывилгъэт, эвыр ырык рээн н'элвыл нывилгъи.
Ыныкит н'элвыл нывилгъи, эвын лыгиттъэркинэт гапэлятленат э'к'эльыт, нак'ам ымыльо ирвыкыльинэт, ымыльо пойгыт гэмчеткулинэт к'аата.
Тэрмэчьын’ыск'ивыльыт гэквэтлинэт.
ин'к'ун ынк'эн эпак'ын ынн'ытэк' гатвален.
Кэльэв-эрмэчьын ынкъам а’ачек Стр.
Энмэн к'олетъы'лё нымнымыльэ нэльун тылельын нын'инк'ин а'ачек.
Ымыльорык гэмо нылгык'ин мэн’к'о пыкиргъи а'ачек ынкъам рэк'ыльын ытлён, алымын' рыровнымъо'равэтльат лыги нылгык'инэт, к'эйвэ ытри ынн'эннымэты эчгилейвыкыльинэт, ытри армачьин'а гэнымчевлинэт н'анк'оры етыльыт.
к'эйвэ ытри ынн'эннымэты эчгилейвыкыльинэт, ытри армачьин'а гэнымчевлинэт н'анк'оры етыльыт.
Ынк'эн эрмэчьын гитлин ынанармачьо гэмгэнутэк.
Нымгыпы пыкитльэт эвыт ынкы мигчитльу нинэпирик'инэт, к'утти-ым лыгэн эвыт ынан ынкы нэнанмык'энат, эвыт экэвку лын'кы.
эккэт нинэнн'ивык'инэт н'алвыльэты, ин'к'ун ыргынан ы'нгитэркынэт рыюльыт мигчитльэт к'орагынрэтыльыт.
А'мын пыкирыльын а'ачек вэты пэгчин'у нылгык'ин, рыпэт ымыльо н'эвыск'этти нумэкэтк'инэт, рыпэт ытри ы'ттъыёча нытаткочетк'энат, мин'кри к'ун еп эльукэ гэргыпатлен, инк'ун ынк'эн нылгинытэн'к'ин а'ачек.
Нак'ам ынк'эн а'ачек н'эвытлепычк'ивыльын.
Ынк'эн а'ачек нэмык'эй гэрмэвлин.
Ынк'эната н'эвытлепгичинэн'у эрмэчьын тылянво гэлгылин, ытръэч а'ачек нунтымк'ин акалырокыльэн.
Ымын' эрмэчьин н'ээккэт нинэрэльун'к'инэт а'ачека, ытръэч н'эвыск'этти ытлыгэ нэнанъотавк'энат.
Тэрмэчьын'ыльын энмэн-ым Кэльэв.
А'ачек ванэван Кэльэвынэ ныпкирын, ытлён гэпкитлин Кэльэвын мигчитльэк ынпыначгык.
Ынан авынральын нэнанымн'ылявк'эн, ин'к'ун ытлён ытльата гэнн'ивылин н'авытляпгэченвэты ынкъам ытръэч ынан еп н'утку эльукэ ыныкэгйит вальын н'эвыск'эт.
эгъюлеткыльин тэйкэвык.
Эргатык эрмэчьэ а'ачек э'йн'эвнин ынкъам етъан' нъэлийгут рытчынин тайкавынвэты.
Ытръэч-ым гым туръурэттэгныкинэйгым еп этэйкэвкэ чама гым к'ырымэнайгым тэйкэвыск'ивыльигым, ипэ  н'эвытлепгичильигым,— нэнататлын'к'эн а'ачека эрмэчьын.
Ынан вэтгавма льунин н'инчьэн н'ээкык эрмэчьин, ытлён колё нунтымк'ин.
Етыльэ йынаннэн армачьэты ынк'эн н'инычьын н'ээкык.
Гымнинэт н'эвыск'этти тырэйылн'ынэт вытку гымык арма вальэты лымэвыт гымыгмил армачьэты, к'эйвэ ымы гайман'эн матролы вальэты,— ынн'ин татлын'ыткогъэ эрмэчьын а'ачекэты.
А'тав н'элвыл тайкавын'н'ок нэныпкирэтын, к'ытлыги рыролылтавъё тымын'н'ок рык'амэтвавъёлк'ыл, мэчермэльын к'аата мачылпынрыёлк'ыл ынкъам выёльо рытчыёлк'ыл.
Эвыр кынмал итык н'элвыл авынчывэёлк'ыл.
Э'квырга-ым Кэльэв нымычвынатк'эн, ин'к'ун ынан а'ачек рэнрулылтэвн’ынин ынкъам ранмыгнэн.
Ымын' тэн'к'ырым ынин н'ээкык ныматанэн.
Мигчитльэ о'птытъар рэпалгыт нанъэвытлявынат алгээкыльэнат.
Ынк'энат тайкавыск'ыёлгыт.
Янор а'ачек нъэнк'этк'ин тэйкэвык, эквырга ытлён эрмэчьэ к'рак'о нинэлгык'ин.
Тайкавын'ок кыкватрэпалгэн иръыт ынкъам к'онагтэ найпынат.
Эчги алгээкэрэпалгыткынык нъэлгъи а'ачек эвыр этъонтатын'огъэ, нак'ам Кэльэв ванэван нитъунтэтын.
Колё о'равэтльат нытлепк'инэт тайкавыльэты.
К'утти нытэнн'ыткук'инэт, к'утти-ым лыгэн авъэткынка нытлепк'инэт.
Эрмэчьын н'эна'ачекын' ныкытъыматк'эн.
ивнин а'ачек:
О'тчой вай к'ынвэр вулк'ытвиркын, гым ярак к'энапэнрыгэ.
Ванэван микынэ гым ынн'ин нэнаноратвавъяагъан рытэйкэвык.
А'ачека лён'пэнра рыннин Кэльэв, ытлён ы'ск'агтатгъэ Кэльэвын н'ааккагты ынкъам йынаннэн, ин'к'ун ытлён вэтгыры нытван.
Н'эвыск'эт вэтгыры вагъэ.
Ынн'ин ивыплыткук Кэльэвынэ ивнин:
Вынэ гымнан к'ээк'ын гыт тырэрэнинтын'гыт.
Нэмэ ытри тайкавымгогъат, этъыманы Кэльэвынэ н'ээкык гыто нинэлгык'ин.
Чама рулылтэтык нъэнк'этк'ин.
К'ынвэр эргыръогъэ.
Панэна нытэйкэвк'инэт.
К'утти лылепыткульыт гатъэраткон'н'оленат.
Амгынотъылё нъэлык, пэн'ъивэтыльэ Кэльэвынэ а'ачек ивнин:
Гым гымык ярак к'энапэнрыгэ.
тэрмэчьын'ыльигым, — пэнрыткон'н'ок иквъи лыляпыльэты а'ачек.
Нак'ам а'ачек урэтэйкэвык йъэлыги гамлятлен.
А'ачека ы'мн'ычвыно нинэлгык'ин Кэльэв, мин'кри к'ун еп ытлён нырульэв вама ынин н'ирэк ынпычьыт ынээльыт ганмыленат.
Кэльэв пэнрэнан'о ринтыск'ивнин ынкъам к'нут нэнэнэк'эй алгээкэрэпалгыткынык рычымкэннин ынкъам к'олерэпалга энаръэнэн.
Ынкэчыку ытлён нык'улильыръук'ин, ин'к'ун ытлён ы'ныгтогъан.
Нак'ам чинит а'к'антон', мытк'ымыт йъарат нитъык'ин.
К'инэтрилги, ынан гымнин н'ээкык к'ыматагын ынкъам ымыльо н'элвыл к'ыпиригын, эвыр-ым мигчитльу к'инэпириги,— ныван'эйпык'эн Кэльэв.
А'ачека ванэван лымалё нылгынин Кэльэв.
Энмэч ытлён нотагты кытгынтатгъэ ынкъам аплёратвака рэннин нылгинымэйын'к'ин пойгын.
Рэпалгыт алва рыленинэт Кальавыткынык вальыт, ынкъам ивнин:
Вынэ мынпойгыльанмык, чен'эр гым энагтыгъэ гыркэнво.
Кэльэвынэ рэннин пойгын, итыкэвыръым к'утырык а'к'анэлгэты вальын, ытръэч а'ачекык мык'ын вальын.
Пойгыльатымгогъат, еп торымгок ынан Кэльэвын пойгын мыленин ынкъам нывилык ивнин:
Гынан гымнинэт н'ирэк' ынинэльыт пойга ганмыленат ынкъам гыт ымы гымнан пойга тыранмыгыт.
Ынн'ин ивыплыткук, Кэльэвынэ тынпынэн, тымнэн.
А'ачека Кэльэвын экык матанэн ынкъам гынунэтэ н'элвыл чывинин, н'ирэк'эв чывипыт н'ъоянвэты тэйвыгнин, к'ольым чывипыт ытльагты рырагтаннэн.
Ынн'атал ымыльо н'ъочьыт тан'ычьын'н'огъат нымытвак этэрмэчьын'ыльыкэ.
Энмэн к'ол мылыльын гатвален.
Ытлён ныкынтэк'ин.
Имыръэгынник ынан ымынма нинэнтык'ин.
Колё ынангэт титэ гэнутэск'ытъулютэ.
Тумгыт ваннагыргыт инэтульыт, кырвэгты к'амэтвальыт,— нын'ынван'эк'эн к'лявыл.
Н'инчьэн н'эвыск'эт амнон'эты энатанво к'ытгъи.
Энатанма нэнэнэк'эй вавчан'ыткынык рытрилнин.
Н'эвыск'этэ эвынгитэтэ нинэнтык'ин нэнэны.
Ынан нэмэ гитэнин нэнэны, эвын кэйн'э нэнэны нинэнъюк'ин.
Ытльата винвыгитэтэ рытчынин нэнэны.
К'ынвэр кэйн'э ивнин: ≪Ынн'э аны пэгчин'у элгыкэ нэнэны.
Энмэч эк'ылпэ к'инэтэркын к'эйн'ун лыгэнитык гыт наръайн'альатын'огыт≫.
Н'эвыск'этэ аморатвак нинэвинвыгитэк'ин нэнэны.
К'улигитэк льунин эвын кэйн'э нэнэны нинэнгынтээтк'ин.
Н'эвыск'эт вэлеркылегъи.
Э'квырга-ым йъок лывавнэн, мин'кри к'ун кэйн'ын ынанкэн нинъык'ин.
Выск'эвык, н'эвыск'эт нутэк выква таран'гъэ.
Нак'ам рагтык найылгавк'эн у'вак’очегты.
Амтэргыльатык чама н'ылгыля лылет ынин галгэчелгыръоленат.
ынин мынгыт гымыгмил вальыт, нак'ам ытлён нытэмин'н'ык'ин имырэк'ык≫,— нычимгъук'ин а'ачек.
Ынан эчъытъул пэнъёлгэты ринтынин.
Эчьытъул тыкэръогъэ.
А'мын н'авыл, к'ынур титэ ачьыткэръогъэ,—иквъи н'эвыск'эт ынкъам гырголягты лылепгъи.
Люур ынан льунин о'равэтльан, ытлён нытлепк'ин эвычагты.
Колё а'мын мин'кэкинэйгыт?
Ынн'атал гыт колё галгэтан'энаглятэгыт гымык аккагты, ытлён гэнгынтээтлин кэйн'э.
Мин'кри вальын кэйн'ын?
Лыгэн-ым рыгыльын, о'мгыткальын ынкъам мэйн'ылевтыльын.
Эв-им рай гымнин ытля ынн'ин вальын,— иквъи а'ачек.
Нак'ам-ым рак'ылк'ыл, к'ыпэлягын, мачынан амынан нытваркын,— ивнин а'ачек н'эвыск'этэ.
Вынэ а'тавлыгэн гинэнмэйн'эвлин, вэлер мынпэлк'эвын.
Ынкы нылгинымкъэв а'ачек гэлвулин ынкъам волк'ын' гэлелин.
Пыкэтчык'эвма вулк'ытвик валёмнэн кэйн'ынпын'эв н'ынван'эльын:
Колё а'мын ытльальогъэ, ытлыгыльугъи.
Лыгэнитык тэленъеп еп отгыльанма тъынугыт.
Рэк'ын мэливыльигыт, ыммэмэй?
Вынэ ванэван, ытръэч пэгчин'э гым тытотъывэтгавын'оркын.
Вынэ ынн'э эпэгчин'эткэ.
Эвын волк'ытвэтагнэты тырэлеркын, мин'кри к'ун ылвылю гагыткален, улвыкэ атвакыльэн.
Энмэч эргатык к'ылымн'энагэ, вэлер киткит к'инэвинрэтги.
Ылвылю тылгэнмыткон.
улвыкэ атвакыльэн.
Энмэч эргатык к'ылымн'энагэ, вэлер киткит к'инэвинрэтги.
Ылвылю тылгэнмыткон.
Эргатык чикинъэ ылвамаеты эквэтгъэт.
Кэйн'ын тимтигнин ынкъам ивнин:
Виин к'ытъирэткургын гым тэмтэгма.
Кэйн'ын нытъирэткук'ин.
А'ачек нытимтин'к'ин ынык рыягнавкы.
И'рэткульын кэйн'ын а'ачека тин'урнин.
Лыгэн йылк'ынвэпы рыннин.
Ымыльо аймакыт лыгэтльагты ривлынинэт.
Тэн'унтымэвык ытльата а'ачек ивнин:
Чымче варкыт гынин ытлыгын ынкъам гынин ынээльын, вэчьым нъыёпатынат, к'эйвэты эчвэрагыргын варкыт.
А'ачек ёпатгъэ.
Эвын-ым ытлыгын н'аргын ныгатгаткок'эн.
Лыгэн экык пыкитльэн льунин ынкъам ивнин:
Колё а'мын гыт мэлгымнинэйгыт эккэйгыт?
Э'ми ытля?
Гым кэйн'э гинэнгынтээтлин.
Ынн'ытэк' ытля тыльун.
Чымче ныквыратвак'эн.
Тан'амынан ынкы ытлён нытвак'эн.
Вынэ к'ыгтыгыткы, ратанн'авн'эн, мынумэкэнмык,— ытлыгэ ивнинэт эккэт.
Эккэт эквэтгъэт, ытльантагъат.
Тан'ымрэвля нэнтынэт ымыльо ынкэкинэт яаёлк'ылтэ ымын' ылваймакыт нэрэтынэт.
Ынкатагнэпы ымыльо йычьэмрэт умэкэтгъэт ынкъам тан'ычьын'н'огъат чеэкэй нымытвак.
Энмэн к'ол гитлинэт вопк'ы ытри к'оран'ы гэрынгииввылгылинэт.
А'мын гыт нырэк'игыт?
Ынк'оры вопк'ы ынкъам к'оран'ы гаелырачвынленат.
К'аата вопк'ы нинивк'ин:
н'алгылеты айылгатыркын э'к'элин'этыркын э'гэты.
Гым-ым тан'онтымэты тэвииркын, гым этынва инэгитэркын эвиильигым.
Ымын' майн'ыёокы гым онтымэты тытваркын, мин'кри к'ун гымык гыролмакы тывалёмыркын гымнин этын типъэйн'эльын.
Гырокы гымнин к'эюу к'онпы гытамо нэлгыркын.
Гыт-ым мэчичьу к'упк'ыльигыт, мин'кри к'ун малмалма чама ёома, к'онпы гынрырэтыркын.
Гырокы гыт этъо айылгэты варкын, гынин к'эюу нырульэв вама.
Ынк'оры вопк'ы тылвавъеткынка эквэтгъи.
Энмэн к'утти ганымытваленат гэтленъютэ.
Ытри гэн'элвыльылинэт.
Ынпычьын пэнин ытръэч йылк'ыльын.
Н'элвыл нывэгтилк'ин, рэллёчга пойгэмтэльын н'элвылекы нылымн'энак'эн.
Нак'ам эвыр ынкы рылгалык ныйылк'этк'ин.
Н'инчьэн пэнин тылельын, нотайпы гэлейвыльэтэ ытлён.
К'ол нэнтынэт найъонат мылыльа, энмэн увэчватынво.
Ынк'эн мылыльын пыкиринэн'у иквъи:
Вынэ вай микынэ рээн мынпойгыльанмык, гым вай увичвыск'ивыльигым.
Вынэ кынмал,— н'инчьэ татлыгнэн.
Элёв, ынанкэн гымнан янор,— ынпыначгын к'олентогъэ.
Моогъат пойгыльатык.
Йылк'ымылыльа лыгэн нинэркылек'ин пойгыльатыльын, ванэван нынрэк'эвнин.
К'ынвэр пыкитльэ ивнин:
Гыт эгъюлеткыльигыт пойгыльатык, лыгэнитык рэк'ыркын.
Ынн'ин ивык, йылк'ыльын мылыльын гэнэкэвкивлин ынкъам ынан пойгымчатконэн рэмкыльын эвыр ынкы тымнэн, нак'ам эвыр ынкы пылыткук йылк'ын'н'огъэ.
Нэмэ к'ол нэнтынэт найъонат к'олемылыльа.
Нэмэ ынн'ин моогъат пойгыльатык ынкъам нэмэ тэн'уйн'э рыннин.
Ынкы ынан ытлен’и ивнин:
Гым тэквэтыркын к'оленотагты, гыт н'утку рапэлятгъа, гымнан гыныкы тыйылынэт мэчынкы гыёлгыргыт.
Ынн'ин ивыплыткук ынпыначгын – йылк’ымылыльын эквэтгъи гэвэты мин’кри.
Энмэн ыттъык'эй к'оленымэты н'эвынъюск'иквъи.
Рэмкык пыкирык, ы'ттъык'эй тытлык к'ача вакъогъэ.
Ытлён нэтэнрэск'ивн'ын.
А'мын мэн'к'окэнайгыт, к'эйн'ун рэк'ыльигыт?
Вай-ым гым н'эвынъюск'ивыльигым,— татлын'ыткогъэ ы'ттъык'эй.
Валёмтык н'эвыскэттури?
Гым-ым вай мъэликэтык,— иквъи, н'инчьэн н'эвыск'эт.
Эргатык инъэ ытльата татак'ъан'ын'онэнат эквэтыльыт, ынан нинэтэйкык’инэт прэрэмыт.
Эвыр льук тылянвык ы'ттъин пэнээльыт, к'инэнинтыткуркынэт,— ивнин н'ээкык ытльата эквэтыльын.
Эквэтгъэт, э'рыкут ы’вэк'учитэ тылянвык нинивк'ин, ин’к'ун вайын'к'ы вай ынинэт ы'ттъыёлльат.
Н'эвыск'эт тэн'вэлер гивэ рэк'ын, лыгэн нытвак'эн.
Пыкэрык'ок ягнагъат тэтимкыльыт ы'ттъык'эк'эгти.
Н'эвыск'эт н'ынван'эн'н'огъэ:
Ран'н'ытаръоркынэтык ы'ттъык'эк'эгти вэлер ныгтамъав гатвата.
Ы'ттъык'эк'эгти нытэргатк'энат, рагтыгъат ынкъам ытля нивын, ин'к'ун ынъэк'эйынэ лыгъэткин' н'эвыск'эт рэтыркынин.
Пыкэтльэты ы'ттъынапын'эв н'ытогъэ, н'авынйытравкэн пин'инэн' нинэнрык'ин.
Н'эвыск'этэ лыгэнитык рытагъевынэн, нак'ам нинивк'ин, лыгэнитык н'авъыттъийн'ын рэк'ыркын нылелюлвыгъэн.
Илкэ к'ырэск'икви,— никвъэн н'эвыск'эт.
Ытръэч ытлён вэнлыги лыляпэты рэск'иквъи.
Ымын' илкэ ян'агчейгот ынкъам аймыйгот рытык налвавын.
Ытлён тэйн'этльук нылвавк'эн ымын' аймын льук лывавнэн, к'ынвэр ынан рагтык ымыльо ивнинэт:
Уйн'э аймынвыка, ытръэч гымнан аймынвык тыльун ы'ттъывагылгын.
Мынйылк'энмык, вытку н'ирэк'эвык рэвыргыргэтгьэ, вытку ынкы к'ынтогэ н'аргыновты,— ы'вэк'уччитэ ивнин н'эвыск'эт.
Н'эвыск'эт эмк'ынвыргыргык нынток'эн, ынан ванэван нинъэйвын лыги нылгынин.
К'ынвэр н'эвыск'эт н'иру нэтчын ынкъам нэмэ панэнагты нэнльэтэтын.
Лыгэн ынк'оры пыкирык нэмэ к'оленымэты эквэтгъи, нэмэ н'эвынъюск'иквъи.
Нэмэ пэнинэмил тытлык к'ача вакъогъэ.
А'мын мэн'к'окэнайгыт, к'эйн'ун рэк'ыльигыт?
А'тав чит н'эвытлепгичильигым, -  ы'ттъын татлын'ыткогъэ.
Н'эвыск'этти валемтык?
Мэн'ин ипэ ръэликэтгъэ?
Вай-ым гым а'тав,— ынанн'энчьан иквъи.
Эргатык кыевык ытльата н'эвыск'эт татакъагнэн прэрэма.
Татак’ъан'ыплыткок эквэтгъэт.
Ев-ев агагчыръольатка, янор пэнээльыт гынинэт минэнинтыткунэт,— ивнин ы'вэк'уч тылянвык энвилкэ итыльын.
Ы'вэк'уч галгэкоргавлен.
Ярак пыкэрын'ок к'эйъы'ттъык'эгти ягнаръогъат.
Тан'ымыльо нэналпынрык’энат гытолгытъоля.
Ы'ттъык'эк'эгти ярагты ныръилемъетк'инэт ынкъам ытля нивын ин'к'ун ынъэк'эйынэ нылгинытэн'к'ин н'эвыск'эт рэннин.
нинэнрык'ин йыкырга.
Н'эвыск'этэ пэнрынэн ынкъам ивнин:
Вынэ гыт ынпын'эвигыт гайман'эн рарыгылвыгъа, гымнан пин'инэн' мынрыгъэн.
Илкэ рэск'ивийгут нэнтын, эвыт ытлён илкэ рэск'иквъи.
Илкэ ян'агчейгот нэнтын, эвыт ытлён илкэ ян'агчегъэ.
Эвын лылепгъи, ярачыко тан'амалван' валын четлокот нытвак'энат.
Илкэ аймыгъэ, нак'амлым ынан тэгнытэн'к'ин аймын льунин.
Вытку н'ырак'авкэнак выргыргэтык к'ынтогэ,— ынн'ин ы'вэк'учитэ ивнин атчьатын'ок н'эвъэн.
Эв'ыт ытлён н'ырак'авкэнак выргыргэтык н'ытогъэ.
Эвын ярак к'ача нытвак'эн н'алвыльин'ын.
Ы'вэк'учь-ым н'алвыльин'ык к'ача нытвак'эн, ытръэчтэгын ныгтин'к'ин а'ачек.
Ынкы нытвак'энат н'инк'эйгинив, ытри лыгитэн'иръыльыт ынкъам лыгэтан'к'онагльат, ытльайн'ын лыгэтан'кэтльан.
К'аат ныпанръачаткок'энат, к'оръалтэ ныгток'энат каврапылвынтэн.
А'мын-ым ы'ттъыёлкэн н'эвыск'эт нак'амлым кын'атыльатыногъэ н'энн'авыск'аттомгэты, мин'кри ытлён нивк'ин, энмэн ынин ы'ттъыёлкэн ы'ттъык'эй.
Э'квырга-ым мин'кри нъытван, ытлён чинит гъэк'элтэтлин.
Энмэн ганымытвален Нутэн'эвыт (рэк'окалгын).
К'ол итгъи Нутэн'эвыт эквэтгъи нотагты пэлыгэленвэты.
Нутэн'эвытынэ тылянвык рырынгиивнин кэйн'ын, ынкъам ивнин:
А'мын етти!
Ии,— татлын'ыткогъэ кэйн'ын.
А'мын гыт нырэк'игыт?
Вынэ вай а'таквымнан, пилигилильигым.
Гыт-ым нырэк'игыт?
Нэмык'эй гым пилигилильигым.
Рымагтэты кэйн'ын ынкъам Нутэн'эвыт вэтгавын'н'огъат.
Чиниткинэт вагыргыт нытвык'энат, к'ынвэр Нутэн'эвытынэ кэйн'ын пынлёнэн:
А'мын гынан ръэнут ынанайылго нинэлгигыт?
Вынэ гымнан амыргынан рэвымрэвыт ынанайылго нинэлгигым, мин'кри к'ун ытри гым тыляма лыгэчымчак'айгыпы нырин'эск'ычетк'инэт ынкъам гым колё нычен'ыттэтигым, лыгэн нынгынтэвигым.
Гынан-ым ръэнут айылго нинэлгигыт, Нутэн'эв?
Вынэ гымнан амынан айылго нинэлтигым тымкылевыт (о'равэтльан), мин'кри к'ун гым нылгичен'ыттэтигым ыныкагты.
Китак'ун гымнан мылк'ырирынэт рэвымрэвыт.
Гынан-ым тымкылевытти,— ивнин Нутэн'эвытынэ кэйн'ын.
Эпльэм микынэ мыкын' вальыт ранмыгнэнат?
Эченур ынн'э апэнрыка тымкылевыт, микынэ ляйвыма нинэнрык'ин кан'эгты вальын рыннылгын ыннанмынга.
Гынан к'ыпэнрыгын тымкылевыт, э'митлён н'айыткынгыпы нылёйвык'ин ынкъам н'эранмынга нинэнрык'ин волвакы оттылгын (пойгын),— рымагтэты нинэнинъэйвык'ин Нутэн'эвытынэ кэйн'ын.
Вэтгавыплыткок, ытри амъянра эквэтгъэт.
Авынтыляма Нутэн'эвытынэ льунинэт к'эгрэвымрэвк'эгти ынкъам ынк'энат тымытконэнат.
Омакатынвылк'ылеты эквэтгъи.
Еп кэйн'ын нэнарэрк'эн.
Кэйн'ын нылек'ин рымагтэты.
Люур ынан льунин пойгын'ынратыльын н'айыткынгыпы о'равэтльан ынкъам чемгъотван'н'огъэ: ≪Этъыманы н'отк'эн тымкылевыт Нутэн'эвытын тувъё?
А'мын-ым кэйн'э пэнрынэн о'равэтльан, о'равэтльата пыкитльэн кэйн'ын пойга тынпынэн.
К'ынвэр кэйн'ын атынвыльын о'равэтльэпы эквэтгъи.
Кэйн'ын рик'укэтэ рырынгиивнин, эвын-ым ынин атын нымутлытъык'ин.
Эми рай гынин тымъёлк'ыл?
Э'тки энмэч тытъылыркын, н'авъельой.
Этын'ан, н'авъельой, чамъам гынан нъинэнмэлевэтын?
- иквъи кэйн'ын.
Вынэ итык эвыск'эткэ ритыркын, мэчынкы тырэнмэлевэтгыт.
Вынэн' ынан мынмэлевэтгыт, ытръэч-ым вай гымнан инэнмэлевэтык нэнаяайгым выквытгылявк'ай.
Виин гыт а'тчама к'ууркиркын, гым-ым н'аеты мыквынтагъак,— ивнин Нутэн'эвытынэ кэйн'ын.
Аны а'тчама кэйн'ын нуттынумэкэвк'ин.
Нутэн'эвыт-ым н'эйык ныквыномакавк'эн.
Нутэн'эвыт етгъи.
Ынан гэнумэкэвлин тан'амэвлын' вальын выквылгын.
Нутэн'эвытынэ пэнъёлгын ръюнэвнин ынкъам выквыт рытгылявын'онэнат.
Эчги выквыт ымытгылята итгъэт, рик'укэтэ кэйн'ын ивнин:
А'тав вайынрэ пэнъёлгэты к'эймэкви.
Аны рик'укэтэ атын гылетыльэ выква гэнатыёйвылен.
Тъылкамагральын кэйн'ын рик'укэтэ ивнин:
Вынэ лыгэн гытгытэ к'ытваркын ынан рэмэлеквъэ.
гъэ, нак'ам нывэтгавк'эн: ≪Рэк'улымн'э тырак'амэтвагьа, рэк'улымн'э тырак'амэтвагъа!
Эчги к'амэтван'н'огъэ, рик'укэтэ льунин тылельын э'гычгын.
Ынан э'йн'эвнин э'гычгын.
К'ыетги мынк'амэтвамык, н'отк'эн кэйн'ын гымнан ганмылен.
Ынк'оры аны колё гак'амэтваленат.
Гытъыльын э'гычгын нылгэк'амэтвальатк'эн, к'ынвэръым э'квырга паагъэ.
А’мын виин гым ратан к'амэтвак,— э'гычгын иквъи.
Ынн'атал-ым гыт тэн'ыльигыт; э'рыкут гымнан гыт тъэйн'эквыт к'амэтванво, к'ытлыги-ым лыгэнитык.
Нутэн'эвытынэ ивнин.
Аны лым э'гычгын гамголен к'амэтвак; рыпэт к'ынвэр ынан лывавын'онэнат  титк'этык тэкичгытъулти, мин'кри ынан нэналвавк'энат  титк'этык эмъэнк'эвэ.
К'ынвэр э'гычгын Нотан'авытына иквъи:
А'мын виин ратан к'амэтвак, тъэнк'эквъэк.
Ынрак'-ым н'оонрэ н'айыткынэты амран'кэянвэты мынйылк'ычк'ивмык.
Ытри н'айыткынэты эквэтгъэт.
Н'айыткынык пыкирык, Нутэн'эвытынэ ивнин э’гычгын:
Гыт эвычан'к'ач к'ыйылк'этги, гым-ым гынык гыргоча.
Аны гэйылк'этлинэт э'нк'эвыльыт.
К'ынвэр авынйылк'атэты Нутэн'эвыт к'утгъи ынкъам эквэтгъи.
Ынан тылянвык льунин пэнээльин ваны, мин'кы нытвак'эн нымэйын'к'ин кокайн'ын.
Ынк'эн кокайн'ын рыльэтэннин э'гэты йылк'ыльэты.
Пыкиргъи Нутэн'эвыт — э'гычгын панэна ныйылк'этк'ин.
Чимгъуплыткук Нутэн'эвытынэ э'гычгык н'ойн'ык рытрилнин кокайн'ын.
Пылыткук Нутэн'эвыт пин'кугъи э'гыткынэты гак'олема:
Вынэ вай о'равэтльата найъомык, эк'ылпэ к'ыгъекви мынгынтэвмык!
Аны э'гычгын гэлк'утычк'ычетлин ынкъам гэръилеквэтлин.
Э'гычга лыгэн выквыткоеквэ нинъэмэтк'и кукэн'ы ынкъам нывыргыргыръук'ин.
Выргыргэ колё ныпытк'ийык'эвк'ин ръилемъетык э'гычгын.
К'ынвэр ытлён н'эйык рымагтыгъэ.
Мин'кри к'ун нивк'ин, ин'к'ун ытлён к'эглынангэт о'равэтльата кылельэтыркынин.
К'ынвэр кокайн'а и'гин налгын'ойн'ын рылыпъэннин.
Вынэ к'эйн'ун Нутэн'эвытынэ инэтэмъюн'гъи.
чимгъугъи э'гычгын ынкъам анн'энайпыгъэ.
Нутэн'эвытынэ-ым чиниткин лылялгын ванава гэнэймычк'эвлин.
Иъам гынан гым гинэтэмъюнлин?
Гымнан гыт игытк'эй тырэнугыт!
Алымын' гымнан гыт ванэван мытэмъюн'гыт, мин'кри к'ун гымнан гыт вытку тыльугыт, чама а'к'атамъён'ыткон' э'тки гымнин лылялгын тъылыркын.
Вынэ вай гым а'таквымнан,— э'гычгын иквъи ынкъам рымагтэты эквэтгъи, ынн'ин ивыплыткук.
Э'гычгын ымы эвэккэ гэнъэтлин.
Ынан элвэльин рэк'окалгын тымнэн.
Энмэн тэленъеп к'утти гэгтылинэт мурыкэкыльинэт а'н'к'ата ивинильыт.
Ытри ганомленат к'улинутэк.
Ытри айылга ванэван нымнымэты нылк'ытынэт.
К'ынвэр к'ээк'ын вак ытри вэтгатгъат к'ытык нымнымэтын', к'эйвэлым ымын' ытри наранмыткон'ынат.
Ытри нымнымэты к'ытгъэт.
Н'ыпэльыт о'равэтльат ямгаярак нынрэмкыльэвк'инэт.
Ванэван ы'нынтэрмэчьын'эвынэт.
К'олерак вальын а'ачек, эмытъэт н'эвыгйинрэльын, этынва левтыръэйипнин айватагнэты.
Эчги йъонэн, аны а'ачек гэтэнн'ыткулин.
Чымк'ык а'ачекыт чыгэчеквъэт ынкъам тэнмавын'н'огъат гынтавынвэты.
К'олеайвэча, эчги ымыльо йылк'этгъэт, н'ытэтыльыт гынтэквъэт ярагты.
Ярак пыкирык аны ытри гамн'ылтэлленат, нынумэкэвк'инэт ымыльо эрмэчьыт, мылыльыт, ин'к'ун ытри нырыннонат.
Эквэтгъэт рыннольыт.
К'ол рыннольыкэн йын'атватгъэ, ытри нылек'инэт йын'эчыку.
Ымын' чымчек'эйкинэт ванэван ръэнутэт нывытрэтынэт.
Тэрмэчьын'ыльин нымным налгэтан'ынвэчгавын.
Тан'ымыльо о'равэтльат нанмытконат.
Нэльун айваръайепыткольын ынкъам нэмык'эй ынн'ин нэнтын.
Н'эмык'эй йъок ытлён тэнн'ыткугъи ынкъам въигъи.
Тан'ымыльо кымин'ыт рольянвыт нэпиринэт ынкъам ярак пыкирык танлымынк'энына нанчыганчавынат рымайн'авынво.
К'ол ынк'орын' н'эвыск'этк'эй К'ачап рэтынваннэн чавчывата.
Ынк'эн чавчыв гээвэты муулк'ытгъи.
К'онпын' ытлён гыпильу нылгык'ин.
Чама ытлён ривыльу нылгык'ин.
Ынкы чавчывэн экык тъылын'огъэ ынкъам ы'вэк'учитэ н'эвъэн ивнин:
Энмэч ытлён к'ытилгэвиръын'гын.
Н'эвъэнэ н'эвыск'этк'эй нэнанъотавк'эн, ытръэч ы'вэк'уч нъарак'атк'эн, мин'кри к'ун энмэч мэлевыльын экык.
К'ынвэр ыныгн'эвэ тэйкынинэт тэн'эмнилгык'инэт эвиръыт.
Эчги пылыткунинэт эвиръыт, ы'вэк'учитэ н'эвъэн ивнин:
К'олеравэвынвык мынынмыгъан н'эвыск'эт, энмэч ялгытын'ок ныйпынэнат  турэвиръыт, ымын' ялгытын'ок эвнэнъюкэ нитын, нылгинымэльэв к'ынк'амэтвавыркын.
Ялгытын'ок к'лявыл ривыгъи, к'эйвэ н'эвыск'эт нъэнк'этк'ин ярак кивык, э'квырга вэнлыги ярак нэныткивэтын.
Эчги ы'вэк'уч ривылк'ытгъи н'эвыск'этэ К'ачап ивнин:
Ытлён вай гыт наранмыгыт.
Гынан н'отк'энат тэн'илгэвиръыт к'ыйпыгынат.
Гымнан пытляк' тырэнэрэнн'ын э'чуулгын ынкъам гыныкы ръэтгыпийгот тарэнтын'ын.
Лыгэн ынкы ръэтъеквэ к'ыгынтэкви.
Эченур ынн'э эпыннэвкэ, пэнинэмил к'ыкоргычьатыркын, ытлён нэрэчичеквыт.
Эргатык ытри ялгытгъат.
К'ээк'ын тылек н'эвыск'эт к'аарагты лылепгъи ынкъам иквъи:
Ынн'атал э'чуулгын тынэрэтын вынэ, К'ачап, к'ыръэтгыпгын к'ырым ыяа нэрэтын.
Вынэ гымнан мыръэтгыпын,— иквъи ы'вэк'уч.
Мачынан К'ачапына ныръэтгыпнэн; ытлён гэкэвлин лейвык.
К'ачап эквэтгъи, к'ытлыги ипэ гынтэквъи.
А'тчак лывавык, к'лявыл эвын'н'огъэ, ин'к'ун ынан гэкэн'э раръэтгыпн'ынэн.
К'эйвэ К'ачап нывэтгавк'эн, ытръэч гэкэн'ыльын ныйк'ытчок'эй эймэвык, к'ынвэр вэты йъон’н'онэн.
К'ачапына йъонэн ралк'ан'ын ынкъам, пэнъёлгык к'ача арычганма, пэнъёлгын ивнин:
К'энанатчын'атгэ, а'тавлыгэн гымнан гыт тынмигчирэквыт.
Э'тки гым наръэтгыпыркынэгым авынральа.
К'лявыл пыкиргъи.
Аны гавэнварэтлен, ытръэч ытлён тэгмэтэквъи винвыльук.
Тэгмэтэвык винвыльук, ытлён пэлк'ынтэтгъи н'авъанэты.
Нэмык'эй К'ачап рымагтэты эквэтгъи.
Аны н'авъёлгын нылек'ин.
Тыляма ынан льунин тылельын к'лявыл ынкъам к'ынвэр йъонэн.
К'лявыля ивнин:
Морыкагты мынылк'ынмык.
Ытръэч ынрак' мургин нэнэны нытъылк'ин, рыпэт икутъэче мытыткивмык эйылк'эткэ.
Пыкиргъэт ярак.
Эвын-ым нэнэны к'онпы нытэргатк'эн, тан'ванэван нывйитвын.
К'ынвэр К'ачап к'лявыля ивнин:
Ивкэ киткит к'ыкынъюркын, ынан пэтле к'ыныгъевыткуги, виин мури мынтъирэткумык.
К'ачап вэтгыры вагъэ.
Тумгыт йылк'этгэт.
Ытлён ныкынъюк'ин.
Нэнэнэк'эй ванэван нывйитвын.
Нэкэм эчги ы'валк'агтэ нинэнйик'инэт этъо ынкы нэнэнэк'эй нытэргыръок'эн.
К'ынвэр гитэнин.
Эвын ы’валтэ ръырык'э гакытвыленат.
Ынан мэрынрэк'эй рэмутэтъюнинэт ръылк'ыт ы'валгыпы.
Пылыткук ынк'эн, нэнэны вээтвычьатын'агъэ ынкъам к'ынвэр лымкэтгъи.
Ымын' К'ачап йылк'этгъи.
К'лявыл кыеквъи, эвын тан'авъеткынка нытвак'эн нэнэны.
Ытлён чен'ыттэтгъи, нивк'ин этъым энмэч въигъи.
Палёмтэлнэн.
Эвын нывъенток'эн.
Мэрынрэк'эй н'эвъэн рыгъевнин.
А'мын мургин нэнэны нылымкэтк'ин ынкъам ымын' н'эврэмкыльын ныйылк’этк’ин.
Мачыргынан виин ныйылк'этыркынэт, энмэч мури к'ээк'ын мынйылк'энмык,— н'эвъэн ивнин.
Вытку тэн'эмтынэвык кыеквъэт.
Панэна н'эврэмкыльын ынкъам нэнэны ныйылк'этк'инэт.
Рэк'э мытралпынрын'ын кыевык К'ачап,— к'лявыля нинивк'ин н'эвъэн,— нэлгэ вэчьым лым таак'ата?
Вынэ гым ынн'э рэк'э эналпынрыка, гымнан ванэван мынрэк'эвын нэнэнэк'эй, ытръэч тынильэтын.
Вэнлыги ытлён так'ъата налпынрын ынкъам к'ээк'ын имтильэннин к'лявыля К'ачап.
Н'оонко тылек, ытри янра эквэтгъэт.
К'ээк'ын тылек К'ачапына рытаалгылявнэн к'лявыл, эвын кэйн'ын.
Ваамыйн'ын К'ачапына йъонэн.
Ытлён эмурэтылетэ к'ынвэр ваамръэляк гэлелин.
Ытлён ваамлын'кы йылк'этгъи, мин'кри к'ун нык'ылк'ылетк'ин и'рык.
Эвыр К'ачапын'о ритгъэ, моргынан ытлён мынъынъирэтын,— валёмнэн вэтгавыльыт К'ачапына.
К'ачап лылепгъи.
Эвыр ынык к'ача нывэтчатваръок'энат а'ачекымкыт.
Мин'кри нылейгыт?
Ечьамэттомгэты,— татлыгнэнат а'ачекыт.
Вынэ гыт мытрэнъирэтгыт.
Лыгэн вайын'кы н'эйык рымагты варкыт гынин райъонъёттэ, - нэнинъэйвын ытлён.
К'ачап нэнъирэтын.
Эвын гитэнинэт игыткинэт а'ачекыт, к'ытлыги ытри к'этчанрот.
Н'эвыск'эт К'ачап пыкиргъи нымнымык.
Нак'амлымн'э лыгэтан'ычьын'н'огъэ нымытвак.
Митъэ лыги к'ытчыгыткы: вэнратгыргын нымэлк'ин.
Энмэн к'ол к'лявыл к'аальатынвэпы нырагтык'эн.
Ынан нинимтик'ин пойгын.
Нывулк'ытвик'ин.
Энмэч ытлён гагчава гэнъэтлин, ныволк'ыгагчавк'эн.
Люур ынан льунин ынпыначгын, тымкыткынык вакъотвальын, нак'ам лыгэпэтывтычгыльын, ымын' ратамвытычгыкэн пучьэт гэлгичимиръэтлинэт, лыгэн-ым лейвыткульык'эй.
Ынк'эн-ым ръэкин?
Вай-ым мынгыпаткэн яаёлк'ыл,— татлыгнэн о'равэтльата.
Китак'ун к'инэйылги, мынчичьэтгъэн гынин кэн'унэн',— ивнин ынпыначга к’лявыл.
К'лявыля йылнин пойгын ынкъам люур ынпыначга выквык пойгын рыпытковъевынэн.
Плыткук ынн'ин рытык, к'лявыл ивнин:
Вынэ волк'ын тылеркын, а'тав к'ылеркын.
Нэмык'эй гым тырэквэтгъэ лыгэн гынык вэнвыеквэ.
нэ о’равэтльата пин’кульэ пойга лымынк’о нэнатынпык'эн кэйн'ын.
К'ынвэр лыгэн кэйн'ын о'равэтльамэл вэтгаквъэ:
нэ о’равэтльата пин’кульэ пойга лымынк’о нэнатынпык'эн кэйн'ын.
К'ынвэр лыгэн кэйн'ын о'равэтльамэл вэтгаквъэ:
Колё а'мын вынэ тытъылыркын, ратанн'авн'эн, вэлер игыт гымнан лыги тытчын ръэкин ынк'эн пойгын.
К'ытлыги ытръэч эмпэгчинэ о'равэтльагты кэйн'ын гапэнрылен пойгыльэты.
Ынк'эн ылвылю гъурэтлин э'нтагныткынык.
К'эюу йытонэн.
Нинэнмылюк'ин.
Н'ойн'ыльа тымнэн ытля ынкъам чит, ытля тымыплыткок, к'эюук'эй йъонэн, ытръэч к'эюутэ ивнин: ≪А'мын юргыльигыт.
Янот мымэйн'этык≫.
Ивнин янот: ≪Эченут ынк'эн лёльолгын к'ынпэляквын ытльэн≫.
Ынк'эн рырынувнин чама ы'ттъымыт пэлянэнат.
К'эюук'эе лёльолгын нэнайъок'эн ынкъам гыролмакы ныръилемъетк'ин.
Мэйн'этгъи, лыгинъытвигъи, ытръэч лыгик'упк'ыльык'эй.
Ынк'орын' йъонэн нойн'ыльа, ивнин: ≪Ынн'атал нырэк'игыт, иъа'м эмэйн'эткыльигыт?
Опопы К'опк'ыгыргыно к'итги≫.
К'эюутэ ивнин:
Мин'кри к'эльо ватапъянвэты инэнльэтэткыльигыт, к'онпы лыгэн кыкватлёльойн'ык к'ача тытваркын.
Ынк'оръым лыгэн ватапъянвэты рыльэтэннин.
Пэлянэн, к'оныръым к'унэче йъонэн, эвын галгачьатычгатлен, галгэмайн'атычгатлен.
Нак'амлым ынкы ивнин:
Игыт-ым гым тырэмэчгынкэвы.
Кылельэннин.
Лыгэн-ым онмываамъёлгык к'эюу ы'чк'агтатгъэ, н'ойн'ыльын чит энанн'атгъэ, ытръэч лываквъэ, гыткамчаткогъэ.
Ынк'эн к'эюутэ пэлянэн ынкъам ынык тумгык э'четгъи.
Ынкъам лыгэн ынанармачьин'о нитк'ин ынкы.
К'улилвымкыкин армачьин'ыт кынмал нэймэквылгык'инэт.
Ивнин Майн'ычьин'а выёльын:
Китак'ун К'опк'ыгыргын к'ыльуск'иквыткы.
Мин'кри нъэлгъи?
Ин'к'ун амравэта'нн'а, ивнинэт:
Мин'кри к'ун К'опк'ыгыргын к'улин'элвыльык ынанармачьо нитк'ин.
Нэльуск'иквъэн.
Рагтыгъат ынкъам никвъэн:
Э'тки К'опк'ыгыргын ынанкылпак'ачык ръэптын'ын.
Ынк'оры К'опк'ыгыргына ынинэт выёльыт тын'ивынинэт, к'ырэрынво Майн'ычьылвайн'ын.
Ынк'эн рагтыгъат нэмык'эй.
Ярак пыкирык нивын:
Э'тки нымэйын'к'ин, рыпэт тиркытир рынна нинэйпык'ин.
К'опк'ыгыргына ивнинэт:
Вынэ мачынан.
Вэлер мынтаан'ыткочк'эвмык.
Н'ан-ым эквэтгъэт гэтумгэ Майн'ылвайн'ына.
Пыкиргъэт.
К'эглын нылгинымэйын'к'ин, к'этэв-ым майн'ылвайн'ын.
нинэниттилетк'ин.
Ынкъам Майн'ычьин'эн тумгыт нинивк'инэт:
Онмын'авыт яайн'ава нъэлык эвнъэнк'эткэ!
К'ынвэр эвыт Майн'ычьин'ын пэн'ъивэтгъи.
Лыгэн К'опк'ыгыргына лыгэнролылтавын'н'онэн ынрак' ытлён.
Ынрак' К'опк'ыгыргынэн тумгыт нивк'инэт:
Яайн'авыт онмын'авыно нъэлык эвнъэнк'эткэ чевмыватапа!
Лыгэн ынк'эн к'ынвэр тымнэн Майн'ычьин'ын — елыйн'ын э'мэтэ гэтчылин, тэнтинин-ым ынк'эната Майн'ычьин'ын гэвъилин.
Лыгэн К'опк'ыгыргына к'эглынангэт рыръэлевнинэт яайн'авынынтэ ченэтн'алвыльэты.
Лыгимкэтгъи н'алвыльин'ын.
К'улиникэк ынръам вай нырачвынръок'энат  н'ойн'ыльыт рик'укэт, пипик'ылгыт, йильэт ынкъам к'утти.
Рачвын'ынвык нэгрулмыгъэн н'ирэнкивык урэльын н'эгны.
Янот чегкынмал нылек'инэт, нак'ам н'ойн'ыльыт ынкъам К'опк'ыгыргын гэтумтэ.
Э'квырга-ым нэмэ К'опк’ыгыргына гагачачк'эвленат.
Льук выялчын'ын, пэпэк'ылгынпыначгык'агтэ нивк'инэт:
Лыгэнитык-ым вайын'к'энат Нотармэ.
Пипик'ылгэ чиниткинэт эвынинъыльыт нотармэно нылгык'инэт.
К'ытлыги тыляма ганъегъенторъовленат нотармэнтэ.
Ынкатагнэпы К'опк'ыгыргын ымыльорык лыги гэтчылин ынанармачьын ынкъам ынанэнъычьын.
Энмэн к'ол к'лявыл к'онпын' пэнин ривыльын, нак'ам эмк'ынривык эвыр нъэгынтыватк'эн тэн'эмйылк'э.
К'ынвэр ытлыгэ э'йн'эльэнин ынкъам ивнин:
Иъам ытлён гыт тэн'эмк'ынривык э'гынтыватыльатыркын?
К'ынвэр ынк'эн гынан тэн'эмйылк’э ымыльэты н'элвыл рэткун'ын.
К'ол рыннин ривыльын к'лявыл и'гн'эвыск'этэ йъонэн.
К'лявыл-ым, амкоргава н'авыск'атэты, ванэван нивын, этъым н'отк'эн и'гн'эвыск'эт, эмитлён к'онпын' ытлён эмк'ынривык тэгинн'этыльын.
Н'эвыск'эт гиину лыгнин ынкъам рэвырагтык рырагтаннэн.
Эргатык матальа амк'ынн'ыток нинэльук'инэт тымъёттэ к'орат.
К'ытлыги ынк'эн н'эвыск'эт нытэгинн'этк'ин.
Ы'вэк'уч рэвынвык вама, н'эвыск'эт чикинъэ лыгэн ныпириткук'ин.
К'ынвэр матальын, амк’ынэргатык тымъёльок, эмк'элелвынэ чемгъон'н'огъэ: ≪Ынн'атальым и'ны колё нывинк'ин, лыгэн ярак к'ача тэгинн'этыркын.
Игыр лыгигынрыру тырэлгын'ын и'гын тэгинн'этыльын≫.
Эчги ы'вэк'уч ривыгъи, нэмэ и'гн'эвыск'эт чикинъэ кыеквъи ынкъам лыгэн тэгинн'этгъи.
Ынпыначга льунин н'эвыск'эт инэнлювлевыльын, ынан нинэгитэк'ин патгыргэпы ынкъам лыгэн рэк'ын люн'ивэ рыннин, к'ынур-ым люнльутэ рыннин, ытръэч экык, рэвынвэпы етыльын, ивнин:
Колё а'мын гынин н'эвъэн нымэлк'ин.
Иъа'м к'аат нанмын'н'онат, ытлён мурык нъалтагнэпы?
Аны и'гн'эвыск'этэ талваволк'ытвэтагнэты нэнапалёмтэлк'энат элгааткок'олельыльыт.
А'тчак лывавык, и'гн'эвыск'эт к'аарайпы у'рэквъи ынкъам эвын тан'амынан нытвак'эн, ытръэч к'аарак камлелын' мымлымкын нылгэлгааткок'энат.
И'гн'эвыск'эт колё ганн'энайпылен ынкъам гаръэтгыплен моольэты.
Тэгмэчынкы, катам торчаёма, ынпыначга ынкъам эккэтэ навалёмын и'рэвыргыргын н'элвыльин.
И'гн'эвыск'этэ н'элвыл лыгэн к'ааран'к'ачагты кээчьивынин.
Тан'ымтыляеквэ колё нэналгэнмыткок'эн.
К'ынвэр н'элвыл еп ымын' к'аарак эныпкирэткэ тэнтылеткутэ рыннин.
Ратчылгык н'эйкин нытлытвак'эн гак'аёома вэн'кэнрув.
Люур н'энри к'ытгъи нувк'ин и'ны.
Чит к'оран'ы и'рэркын, ытръэч к'эюу кэтъонэн.
И'ны эймэквъи к'аагты ынкъам иквъи:
Гыт гак'аёома мынугыт.
Чемгъотвагъэ к'оран'ы ынк'орын' иквъи:
Янор мынтумгылк'ырирэнмык.
Ыныкит гыт рэтумгыльугъэ — гак'аёома к'инэнуги, ыныкит гымнан тумгытум тырэльун'ын, к'ырым гым к'инэнуги.
И'ны чемгъон'н'огъэ: ≪Эвыр к'аата тумгытум рэльугнин, к'ымэльым н'ирэргэри тырэнун'ынэт.
Гымнан-ым к'ырым тумгытум мылк'ыриргъэн, юрэк' рэналпоттыгъа≫.
Чимгъуплыткук, иквъи:
Эвыръым.
Ытри амалвагты эквэтгъэт.
И'ны лёнтомгырэра итгъи, к'оран'ы-ым о'равэтльэты к'ытгъи ынкъам иквъи:
Н'ирэмури мынтумгэвмык, ымыльо э'к'эльыт уйн'э мынынтыркынэт.
Ынн'ин томгыльатын'н'огъат о'равэтльан ынкъам к'оран'ы.
К'ол итгъэт амнон'эты эквэтгъэт к'оран'ы ынкъам о'равэтльан.
И'гэ льунинэт ынкъам к'оран'ы пынлёнэн:
Мэн'ин ынк'эн?
И'ны гырынон'эты иквъи: ≪Тымн'атомгыка тырэнунтык≫.
Ынк'оры-ым к'оран'ы пэнрынэн, ытръэч о'равэтльата и'ны тин'урнин.
Эмъэ'к'эчен'ыттэтэ и'ны рыпэт гавнытколен ынкъам гачеваровлен.
Ынк'орын'-ым эк'ылпэ гынтэквъи.
К'оран'ы ынкъам о'равэтльан колё гагтытанн'ытколенат.
К'унэче к'оран'ы к'эюульын льунин и'гэ ынкъам ивнин:
Мынугыт.
К'оран'ы татлын'ыткогъэ:
Амгымнан к'инэнуги, лыгэнитык к'эюук'эй к'упк'ыльын.
И'гэ тымнэн к'оран'ы ынкъам рунин, нычимгъук'ин: ≪Гым игыт тъэнк'эквъэк к'амэтвак, чама к'онырын' к'эюук'эй еп ныппылюк'ин, опопы ынан гивин'ит галяк мынугъэн≫,— ынн'ин чимгъуплыткук к'эюу ивнин:
галяк мынугъэн≫,— ынн'ин чимгъуплыткук к'эюу ивнин:
Гивин'ит галяк гым тырэетгъэ ынкъам тырэнугыт.
Игыр-ым гыт вэты к'ыгтыватапоркын ынкъам к'ымэйн'этыркын.
К'эюу валёмгъэ ынкъам вэты нымкъэв ныватапок'эн чама ытлён нырэрмэвн'ык'ин, ытлён к'онпын' ныръилемъетк'ин, нинэпин'кук'инэт вээмк'эгти.
Галяк гивин'ит, к'ытгъи и'ны.
Вынэ мынугыт.
Киткит виин к'ъатчагэ, мин'кри к'ун к'упк'ыльигым,— пээчвак' татлын'ыткогъэ.
Яврэна тырэетгъэ,— ивнин и'гэ.
И'ны эквэтгъи, к'оран'ы-ым рымагтэты рармавн'ын'н'огъэ.
Энмэч ынан уттыт пэн'кон'н'онэнат, энмэч инъытвигъи.
Нэмэ галяк ыннэн гивин'ит и'ны етгъи.
Игыр-ым ынн'атал мынугыт,— ивнин и'гэ.
А'мын еп к'упк'ыльигыт, яврэна нак'амлым тырэнугыт.
И'ны к'ээк'ын чимгъугъи ынкъам вэтгатгъэ.
К'оран'ы нэмэ рармавн'ын'н'огъэ.
К'ынвэр ынан пэн'кон'н'онэнат н'эгти, вээмыт, ымын' вэтъатык уттыт рыпэк'эттавын'онэнат.
Гивин'ит галяк, к'оран'ы нычимгъук'ин: ≪Ынн'атал-ым игыт и'гэ ринэнугъэ≫.
Ыннэн гивин'ит галяк и'ны гэчимгъулин, ин'к'ун к'оран'ы вэты мэйн'этгъи, тагнон' нъэлгъи, ынкъам йъонэн.
Янор к'энайъогэ, ынк'орын' вытку к'инэнуги, итык ынн'ин к'ырым эвын к'инэнуги, ыныкит айъока гым ринэнтыгъэ, гыт тыранмыгыт.
И'гэ пэнрынэн.
К'оран'ы маёлгыткынэты пин'кугъи.
Пытк'ыпэнрык к'оран'ы н'аеты пин'кугъи.
И'ны галвавын'олен валеркылек.
К'ынвэр и'ны элвэтин'этэ нъэлги тылек, панэна нывэлеркылек'ин.
Ынн'ин вол- к'ытвэтагнэты н’аеты тылегъи, мин'кы к'оран'ы нъатчак'эн ыныкы.
Вулк'ытвик, и'ны пыкиргъи ынкъам к'аата ивнин:
к'ытвэтагнэты н’аеты тылегъи, мин'кы к'оран'ы нъатчак'эн ыныкы.
Вулк'ытвик, и'ны пыкиргъи ынкъам к'аата ивнин:
Эвын чамъам рэнанмыгъа, опопы ынн'ин к'инэнуги.
Эченур ынн'от к'ытвэтчагэ, ынк'орын' гымыкагты к'ыпэнрыткогэ.
К'оран'ы н'айыткынык вэтчагъэ.
Эчги э'йн'эгъи, и'ны лыгэк'ылпэ пэнрыткогъэ.
Эчги и'ны эймэквъи, к'оран'ы рултыск'ычетгъи ынкъам и'ны эрэтгъи энмэпы.
Ынн'ин к'аата уйн'э рыннин гытлильын ынкъам тутъыльын и'ны.
Энмэн тэленъеп к'утынин гатвален тэн'ыннэн к'оран'ы.
К'аата нэнагтывэнратк'эн чиниткин этын, йъарат льэлен'кы тан'айгыпы.
Ыргынан тан'ымыльэты эмнун'ин лыги гэтчылин, мин'кри к'ун ыргынан к'онпын' ляйвынво эмылгивык.
К'ынвэр к'оран'ы рылк'ыгъи, лейвык рулевык, к'ынвэр атынн'апка нъэлгъи ынкъам аргатка.
О'равэтльан к'увчемгъон'н'огъэ, ин'к'ун ытлён эвинрэтылыыкэ нъэлыркын, мин'кри ытлён рымагтэты ранымытвагъа эвинрэтыльыкэ.
Ынк'эн чемгъогыргын о'равэтльэн, к'ынур валёмнэн к'аата ынкъам ивнин о'равэтльаелымэл:
Эвыр рэлеръугъэ, равтатгъа, чен'эр ръэкинэйгыт этынвэгыт, гым к'инэк'этвыги.
Эченур гымнин мутлымул тэн'ынн'э нутэск'ык эныргэлеткэ.
Ымын' рилк'ырил гаямгама ынкъам тэкичгын гымнин ымнота к'ынтыгынэт.
Ы'ттъымыт-ым тэнрымн'уплыткук к'ытэн'ынлывэтгынэт.
Н'эръйъилгык эмгынунныкитэ вылтыёмромкэты к'ылк'ытги, ынкы к'ык'аарымъа'йн'аткоркын.
Ынанъа'ёк эвыр гымнин вэтгав рэтэн'ыркылен'ын, юрэк'ым к'ырым к'ыгытъэтги.
Вытанмэч этынва к'оран'ы эйминнин.
Тан'ымыльо вэтгавыт к'орэн нинэркылек'инэт о'равэтльата.
Н'эрйъилгык, эмгынунныкитэ нъэлык, о'равэтльан к'ытгъи вылтыёмромкэты ынкъам к'аарымъайн'аткон'н'огъэ.
Люур ынан валёмнэн тынвыргыргын.
О'равэтльан йылк'этгъи.
Эргатык инъэ, кыевык, о'равэтльан лылепыткугъи, ынан льунин нылгинымкык'ин н'элвыл.
К'ытлыги ынк'эн пууръу рылк'ыльин чымн'эн.
Ынкатагнэпы о'равэтльан к'онпын н'элвыльынн'эгъи.
АН'К'АЛЬЭН ЛЫМН'ЫЛТЭ (стр.
Илгиръыльын
Стр.
К'ол итгъи ивнинэт н'эвъэнти:
Ганымытвален илгиръыльын н'ирэнн'эвыльын.
К'ол итгъи ивнинэт н'эвъэнти:
Китъам к'ытэйкыгыткы эвиръыт, ытръэч ымыльо нилгык'инэт.
Н'эвъэнти лымаляквъат.
Нэтэйкынэт нилгык'инэт плекыт, иръын, к'онагтэ, къэли ынкъам лилит.
Гэвулк'ытвилин.
К'лявыля йыпнэнат ымыльо эвиръыт.
Н'эвъэнти ивнинэт:
Н'эвыск'этти н'ытогъат.
Аны о'тчой ытлён нэлк'ырирйивыгъэн, ытръэч вэнлыги ытлён льук налвавын.
Гым н'отк'энайгым!
иквъи илгиръыльын.
Гым торгынан нинэтэнтиск'утури, нэкэмк'ун ы'льылигым.
Игыт гым тэквэтыркын!
Н'эвъэнэ намн'ылёгъан:
Мин'кри эквэтыркын?
Н'эвъэнэ ытлён никвъэн:
Гок, лыгэнитык чамъам!
Лыгэнитык гыт въиск'ивыркын.
Вынэ лыгэн-ым а'тав тыёпатыск'эвыркын.
Эквэтгъи илгиръыльын.
Йъилгын гаковляльатын'олен.
Нылек'ин ныкитэ, вуск'ымчыку.
Люур льунинэт нутэск'ык чын'атгыргык кэльэт.
Эвын нъанэлёк'энат ытри.
Кальанпыначгин'ын нъанэлёк'эн.
Йытонэн люур ынан нэнэнэк'эй.
Нытэргыръок'эн.
Ивнин илгиръыльэ:
Эвин'ан тури нытэгинн'эттури!
А'тав-ым мургинэт нэнэнэт нытэлпыръук'инэт.
Кальанпыначгин'ын ынн'атал чен'ыттэтгъи, ынк'орын' иквъи:
Оккой!
К'ак'а!
К'ак'а!
А'таквымнан!
Энмэч мынрагтымык.
Нараалёмгыт тумгэ.
Наранмыгыт, энмэч гыт к'ыянотгэ.
Илгиръыльэ ивнин:
Вынэ гыт к'ыянотгэ, гымнан гэмо мин'кри тылек.
Кальанпыначгин'ын ы'ттъыёча нылек'ин.
Ярак пыкэрын'огъат, нак'ам энмэч нэргыръок'эн, кэльэк-ым нак'ам туртутъэвыльын.
Кальанпыначгийн'а ивнин илгиръыльын:
Виин ынкы к'ъатчагэ.
Н'эвъэн мынымн'ылявыск'эвын, к'эйн'ун айколят рэлку варкыт.
Илгиръыльэ валёмнэн ынк'эн вэтгав ынкъам гынтэквъи.
Ытлён ратагнык арычгатгъэ.
Кальанпыначгин'ын н'ытогъэ.
Аны гэлк'ырирлин ынан илгиръыльын.
Льук лывавнэн, ынн'э вай ынан нинэтэнтиск'уй- вык'ин.
К'ынвэт тан'эргыръогъэ.
Тумгыт ынин а'нэлёльыт пыкиргъэт, намн'ылёгъан: ≪Ръэнут ынан нинэлк'ырирк'ин волк'ытвэмачы?
Иквъи кальанпыначгин'ын: ≪Вынэ вай онъалгыннэкин'ын ынанпыкэра итгъи ынкъам тымн'эквъэ≫.
вык'ин.
К'ынвэт тан'эргыръогъэ.
Тумгыт ынин а'нэлёльыт пыкиргъэт, намн'ылёгъан: ≪Ръэнут ынан нинэлк'ырирк'ин волк'ытвэмачы?
Иквъи кальанпыначгин'ын: ≪Вынэ вай онъалгыннэкин'ын ынанпыкэра итгъи ынкъам тымн'эквъэ≫.
Никвъэн тумгэ:
Лыгэн льолк'ылычгын гэннупэтлин.
Вуск'эквъи,рыльгъат.
Лыгэн рыльгъат, эквэтгъи илгиръыльын рымагтэты.
Нылек'ин.
Ынан йъонэн нымнымк'эй.
Ынкы кэн'унэн'энпыгъи.
Ынкэкин ы'ттъык'эй тавтаватгъэ.
Ынпыначгын ынкэкин иквъи: ≪Гоккой, рак'эты тавтавтыркын ы'ттъын.
А'мын гантота, гэллепыткуск'ивэ≫,— ивнинэт ынпыначга нэнэнэт.
Ынанынпычьын кымин'ын н'ытогъэ.
Ытръэч н'ытонан'о иквъи:
≪А'мын йъилгын гэтэн'кувлильэтлин!
Ытлён татлыгнэн илгиръыльэ: ≪Ии, ынк'эн гэкувлильэтлин≫.
Ченыттэтгъи а'ачек, ванэван ынан ныльунин вэтгавыльын о'равэтльан:
Оккой, мэн'ин?
Илгиръыльигым,— иквъи илгиръыльын.
Вынэ к'ырэск'икви.
Рэск'иквъэт.
Ынк'эн ынпыначгын ивнин а'ачека (к'унъым ытлыгын):
Вынэ вай илгиръыльын пыкиргъи!
Иквъи ынпыначгын:
Како, к'эйвэ к'ырымэн кэлы?
Илгиръыльын иквъи:
Вынэ к'ырымэнайгым!
К'ыллыгэ,— ивнин ынпыначга,— к'ык'амэтвагэ.
Татлыгнэн илгиръыльэ:
Пээгти нинэн'эвуск'ивигым!
Како чамъам!
ивнин ынпыначга.
Лыгэнитык въиск'ивыркын.
Вэлер-ым тыёпатыркын.
Мин'кэмил-ым урэльу нъэлгъи?
Лыгэн н'отк'о рэквэтгъэ, рэпкиргъэ,— ивнин ынпыначга.
Эргатык кыевкы эквэтгъи.
Нылек'ин.
Волк'ытвэн'н'ок пыкиргъи.
Льунинэт: гынрырэтыльыт нычейвыгрулмык'инэт.
Нынны ынин Куурки.
Нывакъотвак'эн Пээгти ранмыквыткынык.
Куурылынэ ивнин:
Н'ав, етти.
Рэк'ыльигыт н'от?
Вынэ Пээгти тын'эвуск'ивын.
Люур Пээгти к'утгъи ынкъам иквъи:
Вынэ лыгэн!
Янор-ым мынуучвэт.
Ынан кымин'ыт ивнинэт: ≪К'ол н'элвыл к'ыпэнрыгыткы, н'ырак' кэюут к'эймитгыткы, ыннэн чымн'ы≫.
Эквэтгъэт ынкъам нанмынат к'аат.
Лыгэн етык нэтэйкыгъэн увэлк'ин'ын, ынкы напатынат мытлын'эн к'орат.
Нэйпэнэт ититыльыт эръэт.
Пээгтинэ илгиръыльын ивнин:
Вынэ уучвинэн' гымнин к'ыльугын.
Нутэск'ыкин тытлычгын рывэнтэннин.
Ээ'куйгут рыннин.
Илгиръыльэ гитэнин.
Люур Пээгтинэ упынъылинин илгиръыльын, нак'ам ынкэчуку йынйынин'ын.
Ынрак'-ым илгиръыльын выюнтэтгъи нотаск'ычыковты.
Мэчичьу нинэльук'ин к'амэтвальын Пээгти.
Лыгэн к'эмиплыткугъи Пээгтинэ люур нэмэ льунин к'отытвальын илгиръыльын.
Нэмэ кымин'ыт тын'ивынинэт, ивнинэт:
Нэмэ ынк'энат нэймитынэт ынкъам ымыльо напатынат.
Вынэ к'ычаёкватгэ!
Рывэнтэннин нэмэ к'ол тытыл нутэск'ыкин Пээгтинэ ынкъам илгиръыльын ивнин:
Ынк'эн к'ыгитэгын!
Эчги гитэнин, Пээгтинэ упынъылинин ытлён ынкачыкогты.
Нак'ам ынкэчыку н'ирэк' кэйн'ыт, нак'ам колё ытри нылгигытъэтк'инэт.
Ынкэчыку гатытлынныматлен ытлён Пээгтинэ.
Ынрак'-ым гыллимрэн'к'эю гэнъэтлин илгиръыльын.
Ынкэчыку ытлён нырин'эмъетк'ин.
Н'ирэнкэйн'ык н'алгыл вэлёткынык нывакъок'эн.
Пээгти к'эмиплыткугъи.
Гитэнин тытыл, льунин ытръэч гыллеграмлын'ын н'аргыновты н'ытогъэ.
Люур вэтчагъэ — к'ытлыги илгиръыльын.
Пээгтинэ ытръэч ивнин: ≪А'тав-ым гинэн'эвуск'ивигыт≫.
Илгиръыльын иквъи:
Ии, а'тав-ым тыёпатгыт!
Пээгтинэ ивнин:
Ик, ытръэчк'эй игыт к'ыльугын оочвынвын!
Э'йн'эвыйгут рыннин Пээгтинэ ынпын'эвк'эй типъэйн'эльын.
Нэмэ ынан нутэск'ын рывэнтэннин.
Гитэнин: ынкэчыку тынылвэнан'вытрын льунин.
Илгиръыльын наёгъан рэтэмтэючгычыку, нэнкылвэтгъэн ынкъам тынылвэнан'вытгырык нэтрилгъэн.
Ынпын'эвк'эй етъан' нъэлгъи тэпъайн'анвык.
Люур илгиръыльын гырголяйпы эпэк'эйынэ илгэннин ынкъам гырголягты тин'унин, ынк'о ивнин:
К'ыпалёмтэлгэ чама к'ыгитэгын тынылвэнан' мин'кри ритгъэ.
Ытръэч рэтэмтэючгын ынкы пэлянэн.
Ынпын'эвк'эй моогъэ тинъэйн'эк: ≪Колё тан'ычьыгыргын рыёллык рэтэмтэючгын гъоравэтльама≫.
Пылыткугъи типъэйн'эк.
Нагтогъан мэлпэнин илгиръыльын.
Пээгтинэ ивнин.
А'тав-ым гинэн'эвуск'ивигыт.
Илгиръыльын татлын'ыткогъэ.
Ии, а'тав-ым тыёпатгыт.
Ик, ынрак'-ым мынэльоткорачвын'мык!
Эльоткон'н'огъат.
Пээгтинэ н'ирэк' н'эвъэнти оммачайпынэнат: к'ол ы'ттъыёлын'к'ач гаакъолен, к'ол-ым яален'к'ач.
Гыткат к'утынин яален'к'ачагты гъэлевлинэт, к'утынин-ым ы'ттъыёчан'к'ачагты.
Илгиръыльын нильуткук'ин.
Ынан ивнин Пээгти: - Гынрыру к'ылгыркынэт н'эвъэнти, тырагтыркын.
Ильуткугъи к'ээк'ын, ынк'о паагъэ.
Амъярар нывыргыргэтк'ин.
Ынк'о гэмо гэлгылин йылк'атгыргын Пээгтинэ.
Энмэч к'ытлыги илгиръыльын ярагты гапкэрын'олен.
Пээгтин н'эвъэнти ынык рээн.
Люур эппээпэй гивлин.
Н'отын'-ым Пээгти вэлеркылеркын гэкэн'ыльын.
Илгиръыльэ ивнин.
А'мын вынэ мачынан.
Ярак пыкиргъэт.
Пуэ'кэлийвынинэт н'эвъэнти Пээгтин.
Пээгти пыкиргъи.
Илгиръыльэ ивнин:
Лымн'э-ым ръэгъи?
Вынэ н'эвъэнти тыёпатынат!
Илгиръыльэ ивнин:
Э'мъим алымы гынык тыпэлянат, нак'ам-ым н'отк'энат к'ырымэнат гынинэт.
Итык-ым чит гыт к'эйвэ тиквыт рагтын'н'ок: — Н'эвъэнти лыги к'ылгыркынэт - тырагтыркын'.
К'эйвъэм итык гымнин чакыгэт варкын, ытръэч-ым э'тки.
Пээгти иквъи.
Вынэ мэчынкы.
Илгиръыльэ ивнин.
Н'утку к'ъатчагэ, мыгтыгъан.
Ринтынинэт винвэ валяк'ай ынкъам пин'инэн'.
Ёролмэты к'ытгъи.
Ы'льылин тэйк'ынин н'эвыск'эт ынкъам ынык яален'к'ачагты вакъогъэ илгиръыльын.
Ы'лн'эвыск'эт илгиръыльэ ивнин.
Тагам, эк'ылпэ мынрагтымык.
Илгиръыльэ рывинрынин.
Рэск'иквъэт.
Ивнин Пээгти:
Пээгти татлын'ыткогъэ:
Како вынэ нылгинымэлк'ин.
Лыгэн эвыт эк'ылпэк'эй эквэтгъэт ярагты.
Н'эвыск'этэ ивнин тыляма:
Вынэ эк'ылпэ мынлеркын, вынэ вай тыгръон'н'огъак.
Пыкиргъэт ярак, к'амэтван'н'огъат.
Эчги ы'лн'эвыск'этин и'н'ъи'н' нылгын'н'ок'эн омома, нъурэвк'ин ынкъам ынан ынкы нинэтэнкэвн'ык'ин.
Пээгти нинивк'ин:
А'тав эк'ылпэ к'ык'амэтваркын, вынэ вай гым  тыгръон'н'огъак.
Пээгти рыпэт нымгыльатк'эн амгагчык'амэтвак.
Эчги ытлён к'эмиплыткугъи, вынэ ы’льыл гэлгылин.
Лыгэн-ым к'эръылчын'а яран'ы, ёрон'ы гэйыръэтлин мимле ынкъам Пээгти гэвъилин.
Нак'ам тумгыт ымыльо н'элвыльык.
Тэгмэчынкы гаёъоръолен, нак'ам н'элвыл амманан' гэритлелин.
Ынкы инэлк'ырирыльыт гэк'итувъилинэт.
Ымыльо илгиръыльин яалльат гатан'ычьын'н'оленат.
Энмэн чит тэленъеп нэрк'ук ытръэттэгын ныкоргъайн'ак'эн гатвален, пэнин амк'ынтэркыгырголянма амалван' нъэлыльын, э'йн'эльын.
Нэмэ волк'ытвэма ынн'ин нъэйн'эк'ин.
Рэвымрэв-ым пэнин тымкыткынык вакъотвальын ынкъам лымынкыри пыннэты лылепыткульын.
Ынан лыгивэнну нинэлгык'ин коргъайн'альын нэрк'ук.
К'ол рыннин рэвымрэвэ амалван' э'йн'эльын йъонэн нэрк'ук ынкъам ивнин:
Гым нилгигым, гыт нэмык'эй нилгигыт.
Ытръэч гыт нымэйн'игыт, гым-ым ныппылюйгым.
Эмэлкэ гым гынан ытленъюну нъинэлгыркын.
Ынк'эната-ым вэчьым к'улитэ мынъылпууръыткумык.
Чама гыт нымэйн’игыт, малнъак’апэрак’энат ынн’ин мэйн’ыльыт коргычьатыльыт галгат.
гыт нымэйн’игыт, малнъак’апэрак’энат ынн’ин мэйн’ыльыт коргычьатыльыт галгат.
Ынн’ин ивык, гэлгиринн’эвлин нэрк’ук ынкъам лыгэн люнтэнчимгъутэ – чиниткин к’улик’ул йылнин равымравэты.
Ынкатагнэпы рэвымрэв к’онпын’ эмк’ынъинъэ ынкъам волк’ытвэн’н’ок тан’амалван’ ныкоргъайн’ак’эн, рээн гырголягты гэлк’ытэ эвтылтыляма, эмрэтэн’ъэйн’эн’э.
Нэрк’ук-ым н’откатагнэты пэнин тъалявылн’ыльын, мин’кри к’ун ынпыначгын.
Энмэн ганымытвален ынпыначгын гэн’эвъэнэ.
Ыргин гатваленат н’эръамытлын’эн эккэт.
Эккэт нылгиныгыннин’н’ыттык’инэт, ванэван лымынкэкин гынник тымык ы’нылвавын.
Нынмык’эн гынник эмнун’кы, нынмык’эн ан’к’ак.
Ытръэч к’ол гитлин к’онпы уйн’э эгынниккэ гатвален.
К’онпы йичьэмрэт нырагтык’энат аммынга.
К’ынвэр гынникгилильыт эпкиркэ ван’н’огъат.
Ан’к’агыннэкгэлельыт эвыр эпкиркэ нитк’инэт, ымын’ амнон’эты к’ытыльыт ванэван ныпкирынэт.
К’ынвэр пэлятгъэ ынанн’энычьын, ытлён ванэван мин’кри ы’нытрилын, нак’ам н’инычьэ нинэрэлк’ырирн’ык’инэт ынинэльыт.
А’ачека ныкитэ, винвэ ытлыгырык, нинэтэйкык’ин янръатвык’ай.
Тэйкыплыткук ы’твъэт, а’ачека йыпнэн нывытлык’эн уккэнчи ынкъам элкыгъи.
Ынан алкын’н’ок кытвыл энъатэты вальын етъан’ гэтчылин, ымын’ гэтэйкылинэт тивэлтитит.
А’ачек ныкитэ элкыгъи.
Нылек’ин ытлён ан’к’ачормыеквэ.
Люур ынан льунин о’раветльачгын, аръаля нымэйын’к’ин.
О’раветльата а’йн’авын’н’онэн тылельын.
А’ачек ръэвилюкэ нытвак’эн.
К’ынвэр люур о’раветльайн’а мимыл виитин’унин, эчги янръатвыкэн рэк’ыр раск’эвын’н’огъэ йыкыргык.
Мимлытин’унэ мимыл ралёнтонэн ынкъам ы’твыльык’эй лыгичикгынунык нъэлгъи.
Мимлытин’унэ нэмэ пытк’ытин’унин.
Тыляма а’ачека етъан’ рытчынинэт тэтивэлтитит.
Ы’твык’эй турыгнунэтык, а’ачека йыкыргычыкогты ринтынинэт титимкыт.
Мимлытин’унэ ымыльо титимкыт мимлык рээн титк’эннинэт ынкъам, мимыл ралёнтоплыткок, Мимлытин’у въигъи.
А’ачекк’ай рымагтэты нылек’ин.
Ынан, к’ээк’ын тылек, льунин Танн’элён, вакъотвальын энмык.
А’ачек а’йн’авын’онэн тылельын.
А’ачек ы’ръэвилюкэ нытвак’эн.
Энмыгэн’кы ровтытвальын мэмылк’ай а’ачека тымнэн ынкъам кэн’ик йытонэн, эвыр ынкы окканчепытвыгэн’кы ёнэн.
А’мын-ым мынатчыченмык, - ивнин а’ачек Танн’элён’ына.
Янор гым матчыгъак, - иквъи Танн’элён.
Танн’элён атчыгъэ.
Мин’кри к’ун-ым мэйн’ытытэн’эт лыгэн-ым тан’ъоран’ нытвак’эн, ытръэч а’ачека ы’ръэльукэ нинэнтык’ин, лыгэн нинэтэнгиен’ытк’ук’ин.
Ынн’атал-ым эгынрыркыльигыт к’эглынангэт, алымын’ ынкы лыгэн нытвайгым, вачак льук эналваквъэ.
Анык’ун гыт к’онльон’ тырэнтыгыт, - ивнин Танн’элён’ына а’ачек.
А’ачек лымгычыку Танн’элён’ына атчыгъэ.
Аны гэнарэрлен Танн’элён, э’квырга-ым тэнльук нэналвавк’эн.
К’ынвэр а’ачек Танн’элён’ына рыягнавкы вэтчагъэ.
Ынн’атал гымнан гыт льук тылваквыт, ынрак’-ым мынпонточенмык, - нэмэ иквъи Танн’элён.
Ытръэч-ым гымнин понты вэты гэк'упк'этлин, мин'кри к'ун тэленъеп ак'амэтвака гэнъэлигым,— татлыгнэн а'ачека.
Вынэ мачынан, энмэч янор гыт мыпонтогыт.
А'ачек вытрынтэтгъи.
Танн'элён'ына уккэнчин рыранэн ынкъам мэмылен понты йытонэн, рунин.
А'ачек малвэлвальын к'утгъи ынкъам ивнин Танн'элён.
Ынрак'-ым мыпонтогыт, нак'эм гым ынн'атал тыгытъэтыркын, нак'ам гыт а'к'акытгылгавын' варкын, мин'кри к'ун гымнин понты гынан ругъэн.
Танн'элён' вытрынтэтгъи.
А'ачека рыранэн нанк'ын ынкъам линлин' лен'прорылвэнэн.
Танн'элён' въигъи.
Ынкы а'ачек рагтакватгъэ, мин'кри к'ун ынан лыги гэтчылин, ин'к'ун ынык ынээльык тэгинн'этылыыт тымнэнат, игыр ан'к'ачгын тан'гыннэн'н'ыттынво нъэлгъи.
Итык ан'к'ачгыкэнат тэгинн'ыльыт тыткунэт, ынк'энат морыкы гэтинэнъэк'энлинэт,— ивнинэт ытлыгыт,— амыргынан эмнун’кинэт нъэлгъэт.
А'мын вынэ к'ынвэр наранмыгыт, ратанн'авн'эн ынн'э амнон'эты элк'ыткэ,— ивнин ытлыгэ а'ачек.
Ытръэч ытри эвынлын'ыр яалтынаратэты ратэнанъа'к'авын'он'ыт, ынк'эната гымнан ытри тырэльун'ыркынэт ынкъам тыранмын'ыркынат.
Тэнмавыплыткок а'ачек амнон'эты эквэтгъи.
Ытлён эмнун'этэ нылек'ин.
К'ынвэр колё нымкык'ин уунъыт лъон'н'онэнат.
Нак'ам вак нылвавк'эн уунъукэ итык.
К'ынвэр ытлён оонъольатын'огъэ ынкъам люур нутэск'ын аркычатын'огъэ.
Эвтылягты лылепгъи, эвын ынык эвыча нытвак'эн эппээпэйин гинын'гин, ытлён ныпэгчин'этк'ин эплеэн рымагтэты мин'кри ратвагъа.
Люур ынан льунин тылельын гэнъёпыльын Лёлгыльын.
Еп рыров ытлён нылгэкоргавк'эн, ин'к'ун ынин купрэн гэгынникулин.
Лёлгыльа а'ачек эмтэйпынэн ынкъам ыныграгты рэквэтэвнин.
А'ачек тыляма умкык нинэнрэтк'ин ынкъам чекавэтывак' нинэтрилетк'ин, ынкы Лелгыльын к'ымэк ныпэк'эттатк'эн.
Лёлгыльа ытлён рыпкирэннин, эвын гэвулк'ытвилин ынкъам элвык нэнанэргаткэнан'ын, волк'ытвэк'амэтвагъат.
Ыныкы ривыльу найпатынат н'ирэк' вэлвыт.
Ыныкит ытлён нилюльэтк'ин, эвыр ынкы вэлвыт нъэйн'эк'инэт.
Лыгимин'кри митыркын?
К'ынвэт ынан чымче вальыт кукэт пирининэт мимлыльыт ынкъам лыгэн ынк'эната инэнъимпэннинэт ривыльыт.
Ынкы ытри паагъат к'улильэтык.
Лелгыльин яран'ы ынан н'аргынойпы лыгэтан'нъомравнэн ынкъам рылвэннин.
Эчги тэн'ынлетгъи яран'ы ынан гынунык яраткынык рытрилнин нылгинымэйын'к'ин выквылгын, э'митлёната н'ылетыльыт уттыт рэрэтыткунинэт ынкъам ынкы нэмэ к'утти э'к'эльыт тылвыгъэт.
Ынн'ин а'ачека ымыльо татлыгнэнат тэгинн'этыльыт ынык ынээльык, лымынк'орын' ляйвыгыргын айылгыкэгты рытчынин.
Энмэн к'утти гайъэльга ганымытваленат.
Йъэлгытомгын н'ирэнн'эвыльын ынкъам гаймычьыльын, к'ольым ныгтын'ъок'эн ынкъам янран' валк'арк'айык нынымытвак'эн.
нытэминн'этк'инэт, к'утырык ук'к'эмэт нытэйкык'инэт, к'утырык-ым элвэльинэт яанан'ат.
Тан'ынанъяачы нылк'ытк'ин йъэлгытомгын н'инчьэн:
Вынэ рай ельо етгъи, н'эвыск'эттури, к'ытэк'эмэн'гытык,— пэнин ынн'ин нивк'ин йъэлгытомгын.
Гыт гымыгн'эвъэнэ нанк'амэтвавыркынэгыт, вачак’ иъам ы’ттъыёл эеткэ итыркын, эвныпэ гыт ганавтын’эгыт?
вачак’ иъам ы’ттъыёл эеткэ итыркын, эвныпэ гыт ганавтын’эгыт?
К’лявылк’ая н’ыркыля нутэск’ын чоттагныкэн нэнаргыткон’н’ок’эн ынкъам вытку тумгэ нивк’ин, ин’к’ун налпоттыркын, н’ык’амэтвак’эн.
Ынан н’ирэют рэлюуръыт нинэнук’инэт ынкъам к’эмэйыръыт нытэлпык’инэт.
Вулк’ытвик ытлён тан’ынанъяачын’ нынток’эн.
Нырагтык’эн.
Нэмэ эргатык а’к’айганма нумэкэтръук’инэт, нэмэ а’ачек яачын’ нылк’ытк’ин тумык, мычетэ левлеву лынъйивык.
К’ол итгъи нэмэ ынанъяал йъэлгытомгэпы н’ытогъэ.
Н’ыток ан’к’ачормык льунин к’эйымгук мэчык’эргын.
А’ачек рагтыгъэ.
Нэмэ ярак к’ача вэтчагъэ ынкъам нэмэ льунин мэчык’эргын.
К’ынвэр а’ачек пэгчин’э н’энри кытгъи.
К’айымготкынык вэтчагъэ ынкъам льунин н’эвыск’эт нытээнн’этк’ин мимлычыку, ынн’атал-ым колё нытэн’к’ин, ымыльо рылгыт рылгыквыльыт, ымын’ э’тти.
Н’эвыск’эт гырголягты лылепгъи: - Вынэ к’ырэск’икви.
Ытръэч мин’кри мырэск’ивык?
Лыгэн к’илкымъетги ынкъам н’анк’орын’ к’ыпин’куги.
К’лявыл нытантэнмын’атк’эн ытръэч нылгыгаратк’эн пин’кук.
К’ынвэр ытлён вэтгатгъэ — пин’кугъи.
Люур-ым ынан льунин нылгиныгтин’к’ин н’эвыск’эт.
Лыгэнэвыр ынкы ынан оммачайпынэн.
Янор мытэк’эмэн’ык, ынан к’эмиплыткук мынйылк’энмык, - н’эвыск’этэ ивнин а’ачек.
Вынэ лыгэн мынйылк’энмык, гым ванэван мыгытъэтгъэк.
Ыныкит гымнан эльукэ тъынтыгыт к’онпын’ гытъыльигыт ынкъам левлеву лынъёйгыт йъэлгытомга, к’ырым тъывытрэтык гыныкы.
Ынн’атал тан’амалван’ гэтэк’эмэнлин н’эвыск’эт.
К’эмиплыткук атчьатгъат.
Гым амторгынан энанк’амэтвавыркынэтык, игытъым э’птэ к’ык’амэтватык гымыкайпы.
Нэмэ эргатык тан’ынанъяачын’ к’ытгъи а’ачек, нэмэ-ым мэлпэнинэмил к’лявыля эвын’н’онэн йъэлгытомгын:
Гым к’ырым гынык н’эвъэнэ нэнанк’амэтвавын, гыт-ым гымык н’эвъэнэ нанк’амэтвавыркынэгыт, вачак’ к’онпын’ кимылтэтыркын морыкы к’ытык, ынынъяачын’ етыркын.
К’амэтвагъат.
Эчги к’эмэйыръыт тэлпыгъэт, ек’откогъэ мынга а’ачек ынкъам ратвынэн нытампэрак’эн ук’к’эм, нак’ам тан’амалван’ вальын тэйн’эт ынкы тан’ымтан’эты гэтриллин.
Тан’амгыныкайпы гым тык’амэтваркын, э’птэ гымыкайпы гыт кык’амэтвагэ, н’отк’энат к’ытаан’гынат.
Колё а’мын мынн’эвтумгэнмык н’ирэмури, - к’амэтвама ивнин йъэлгытомгын ынпычьэ.
К’ол-ым лыгэн авъеткынка нытвак’эн.
Лыгэн к’эмэйыръын тэлпыгъи, к’эмэн’ы ринтыскивнин а’ачека ынкъам чимэтгъи.
Ымын’ мычепытти льук налвавынат.
Нэмэ ынанъяачын’ н’ытогъэ а’ачек ынкъам лыгэн вэтгыры мэчык’эргэты эквэтъи.
Нэмэ инъэ н’эвыск’этэ рыгъевнин, энмэн нэрэтэнтимык, к’ыгъекви.
Колё к’онпын’ кимылтэтыркын, алымын’ гымык н’эвъэнэ гыт нанк’амэтвавыркынэгыт, гым-ым гынык н’эвъэнэ к’рым нэнанк’амэтвавын.
Нэмэ к’амэтвамгогъат, нэмэ к’лявыля лыгэн тъэр рэлюуръыт рунинэт ынкъам йъэлгытомгын ивнин:
Гым амк’ынъячо гынык н’эвъэнэ нанк’амэтва- выркынэгым, игыр гымык н’эвъэнэ наранк’амэтваквыт.
выркынэгым, игыр гымык н’эвъэнэ наранк’амэтваквыт.
Лыгэн ынн'ин иквъи, люур н'эвыск'эт тэгныгтин'к'ин гак'амама рэск'иквъи.
Гаймычьыльа мынгэпы пиринин ынкъам к'ачакэната нык'амэтвак'эн.
К'эмиплыткук чит оммачайпынэн, ытръэч эвын ынкы мэн'ин уйн'э.
К'лявыл н'ытогъэ, а'ачек кыленин рагтыльын, к'онпын' нинэрэнн'эвтумгэвн'ык'ин.
Колё тытэн'эт вэрин нъарак'эгыт.
Льуркын н'аанк'эн мэчык'эргын?
Тыльуркын,— татлыгнэн гаймычьыльыйъэлгытомгын.
Итык рэльун'ын, к'ылк'ытги, йъарат к'рак'атыркын.
тээн'н'ыльын н'эвыск'эт, эвыр н'эвыск'этэ ытлён тэнрэск'ивн'ынин.
Колё вынэ гэрэпин'кун'лин к'алетлы гаймычьыльын, чама колё нылгыгэрэтк'ин, к'ынвэр-ым пин'кугъи.
Эргатык чикинъэ рыгъевнин ытлён н'эвыск'этэ ынкъам ивнин:
Ратанн'авн'эн, кыгъекви, нэрэтэнтимык.
К'ырымэвын, энмэч вэты нэнатымлёммачайпык'эн н'эвыск'эт.
Люур эчги ыннэн о'равэтльан н'ытогъэ, к'эйымгун пэглягъэ, эвыр к'лявыл пэркылятын'огъэ ынкъам въигъи.
Энмэн к'утти ганымытваленат гатльата.
Ытльата вэтык'ун галгэн вэтгавыт нэнаравалёмн'ык'энат.
К'ол рыннин ытльата валёмнэн, энмэн ан'к'ачормык нынкэлиткувк'инэт.
Эвыр-ым ытля чемгьон'н'огъэ, мин'кри к'ун эвыт нэныгъюлевыркынэт кэличитык ынкъам калевэтгавык, эвын-ым ымын' н'энку нэрэныгъюлевн'ынэт эмыръагатлен вэтгавыт.
Ынан н'аргын
Э'ликкыльин ытля Стр.
Энмэн к'утти ганымытваленат гатльата.
Ытльата вэтык'ун галгэн вэтгавыт нэнаравалёмн'ык'энат.
К'ол рыннин ытльата валёмнэн, энмэн ан'к'ачормык нынкэлиткувк'инэт.
Эвыр-ым ытля чемгьон'н'огъэ, мин'кри к'ун эвыт нэныгъюлевыркынэт кэличитык ынкъам калевэтгавык, эвын-ым ымын' н'энку нэрэныгъюлевн'ынэт эмыръагатлен вэтгавыт.
Ынан н'аргын ывичвыльын экык э'йн'эвнин.
Ратан', к'ыпаагэ тымн'эывэчватыльатык, к'ытэнмавыркын гамгагалгэн вэтгавыт гыёлятынво, лыгэн лельутвыт пыкирык, ан'к'ачормэты к'ыкэлиткучк'икви.
Пылыткумил нэмэ к'ырагтыгэ.
ывичвыльын экык э'йн'эвнин.
Ратан', к'ыпаагэ тымн'эывэчватыльатык, к'ытэнмавыркын гамгагалгэн вэтгавыт гыёлятынво, лыгэн лельутвыт пыкирык, ан'к'ачормэты к'ыкэлиткучк'икви.
Пылыткумил нэмэ к'ырагтыгэ.
Ынкатагнэпы н'эвыск'этэ экык рытэнмавын'онэн калеткорагты.
Ынкэмиръым эвыт ынкы пэтле пыкиргъи лельутвъэт.
Ынкы рээн н'инк'эй кэлиткучк'иквъи.
Тъэр гивит галяк ынан чичевнин, инк'ун ытлён ытръэч кэличитык гыюлетыркын, ытръэч эвын галгэн йилыйил чамъам ы'ныгъюлетын.
Мин'кэмил горакалеткояален — гэвэты, ытръэч-ым ытльата льунин эвын ытлён а'ачекин'о гэнъэтлин.
Лыгэн кэлиткуплыткугъэт ытри ярагты тэнмавын'огъат.
Лельутвэт навалёмын о'ран'анк'о акваттэнмавыльын.
Нэмык'эй ытри тэнмавымгогъат ярагты.
К'ынвэр ытри эквэтгъэт.
Ытля нъэтгук'ин, ин'к'ун титэ вытку нэрэльун'ынэт галгат ынкъам эккэтэ ранвэтгаванн'ынэнат, мин'кри к'ун ытлён гыютльу нъэлги.
Гынонан'к'ак нъэлык, волк'ытвэма, нэльунэт к'этчанрот тылельыт.
Китак'ун к'ыпалёмтэлгынат, рэк'ын ивыркыт к'этчанрот,— ивнин ытльата экык.
Гымнан ванэван мывалёмынат к'этчанрот, ванэван мури галгаеля ы'ныныгъюлевмык,— эккэтэ ивнин ытля.
Колё ынн'ин оратваяагъэ кэлиткук, вачак' панэна галгэн йилиил гыюлетык лывавын!
К'олетъылё амыргынан галгат нэльунэт рин'эмйыльыт, нак'ам эвыск'ыкыльэ ытльата нэмэ пынлёнэн экык:
Ы'мто рэк'ын ивыркыт галгат тылельыт, мин'кри варкын тылянвылк'ыл?
Мин'кри к'ун эквырга митгъек, ванэван ынкы мури ы'ныныгъюлевмык галгаелеты, мури ытръэч мытыгъюленмык калевэтгавкы ынкъам кэличитык, этъопэл нъэнамн'ылёркын, н'утку ръэнут гэкэлилин, ынкы нак'амлым тъытатлын'ыркынэгыт.
К'ээк'ын вак ыргынан нэмэ нэльунэт ачьэк'ыт альэк'атыльыт.
Ынкэмир ытри нъэйн'эк'инэт альэк'атын'ок.
ынн'атал-ым этъым валёмыркынат рэк'ын ивыркыт яральыт.
Ымын' ачьэк'ыт ванэван мывалёмынат, мин'кри к'ун э'квырга ванэван галгэн йилыт мыныгъюлетынэт.
К'онырын'-ым ымын' ыннэнчьэтэ о'равэтльата ванэван лыги нылгынин галтэн йилиил.
Ынпын'эв анн'энайпыгъэ аккагты, экык э'йн'эльэтыплыткук ытльата ивнин:
Галгат вэтгавыльыт гынан люн'ыгъюлетэ рытынэт.
Китак'ун-ым к'иникви, иъам лельутвыкин льынвык мимыл пыгыпгыльэтыркын?
Ынк'эн итык гымнан лыги.
Пыгыпгэтыркын мимыл, мин'кри к'ун тэвэнан лельутвыкин митчирэтыркын ынкъам ынк'эната мытлеркын.
К'онырын'-ым гынан к'ээ'кугын,— нэмэ ытльата к'рак'ыльа ивнин.
К'элюк'-ым ытльата нинивк'ин, экык лымаляквъэ ынкъам ээ'кунин льын'гыпы пыгыпгыльын мимыл.
Ынкы ытльата экык мэмлеты упынъылинин, ин'к'ун ытлён лыгэнитык рак'ылк'ыл эгъюлк'ыльин.
Лельутвъэт рымагтэты нылек'ин.
А'ачек ванэван ныкапчачавын, мин'кри к'ун ытлён гэгъюлетлин альэк'атык.
Ытлён лыгэн н'ачын'к'ачкэн ан'к'ачормэты гапэнрылен.
Эвыр ытлён ынкы пэтле н'ыпэгъи.
Ынан рыкыквавнэнат эвиръыт.
Н'ыпэк ытлён тармачьын'ытльагты люн'ылк'ытэ итгъи.
Ытръэч яачын'ыткок нивк'инэт, ин'к'ун к'ули- нымык рак'ъо'равэтльан варкын, микынэ кымин'ыт к'утти нинэныгъюлевк'инэт калевэтгавык ынкъам тэкэлин'кы ымын' к'улинымык вальыт.
нымык рак'ъо'равэтльан варкын, микынэ кымин'ыт к'утти нинэныгъюлевк'инэт калевэтгавык ынкъам тэкэлин'кы ымын' к'улинымык вальыт.
Ытръэч варат нычичыльэтк'ин, ин'к'ун ынк'эн о'равэтльан этъыманы ытльата рыпылк'авъё, мэн'ин галгаелеты гыюлетык галвавлен.
Энмэн ганымытвален Икычурэльын, Кулючильын ынкъам Нуук'эн'эв.
Ытри ымыльо эн'эн'ыльыт.
Нуук'эн'эв нъэликъэ'нк'этк'ин.
К'ол итгъэт эльоткома льувылгыгъэт Кулючильын ынкъам Икычурэльын эн'эн'ыльыт.
Ынрак'-ым Кулючильэ Икучурэльын э'йн'эвнин рамкэченво.
Эргатык кыевык Икычурэльэ ытля рымн'ылявнэн, ин'к'ун энмэн ытлён Колёчельэты рэмкичиркын.
Эвыръым ынн'ин ивыплыткук ытля, Икычурэльын эквэтгъи Колёчельэты.
А'мын рай мэн'ин?
Вынэ вай гым, Икычурэльигым,— татлыгнэн рэмкыльэ чоттагнэпы.
Вынэ к'ырэск'икви ралкогты, гаятъёченайгыт мынылгэтан'к'амэтвамык,— ивнин авынральа.
А'мын Кулючильин ытля нылгигытэн'ъэв гэтэк'эмэнлин.
Киткит мачьематыльын гатле нэнапатк'эн ынпын'эвэ.
Ынн'ин вулк'ытвик ымын' люнрэк'ыльыт, лыгэн ныпан'ъэвн'ыток'энат.
Вынэ кита виин мынувичвэнмык,— ынн'ин ивыплыткук Кулючильын ярарн'ытогъэ.
Ынк'ор-ым рэмкыльын эльоткон'н'огъэ.
Ильуткульын рэмкыльын Кулючильэ пынлёнэн:
А'мын к'эйн'ун гынан ръэнут тумгу нинэлгигыт?
Вай-ым ивырвик'эй.
Гынан-ым?
Рэк'окалгын.
Гынан лыги Нуук'эн'эв к'ыликъэнк'этыльын?
пынлёнэн Кулючильэ Икычурэльын.
Ынрак'-ым иъа'м энамн'ылёркын, райъон'ыркын н'эвыск'эт Нуук'экин?
Вынэ китак'ун мынйъогъан, нак'ам ытлён вэты гытин'у нэлгыркын.
Вынэ а'тав мынылк'ыт, ытръэч гынин рэк'окалгын мэтиву тылгыркын,— ивнин Икычурэльэ.
Вынэ эвнэмэтивэткэ, а'тав энмэч мынлеркын.
Игыр н'эвыск'эт н'ыроча рэтлягъа этэк'эплын'кэ, ынан этлячьата нинэтэйкык'инэт к'эпылти гынрырэткинэт.
Ытри эквэтгъэт.
Нылек'инэт.
Кулючильын рик'укэну нъэлгъи Икычурэльын-ым ивырвину.
А'мын рэк'окалгын танлымынк'о нылейвык'ин, лымн'э ытлён ныпэлк'ынтэтк'ин амыйн'откогэлек.
К'ынвэр Икычурэльэ ивнин:
Опопы аны рак'ылк'ыл рэк'окалгын мынпэлян,— ынн'ин ивыплыткук Икычурэльэ Кулючильын рымагтэты эквэтгъэт.
Авынтыляма к'ынвэр Икычурэльын туквэгин'этэ тылян'н'огъэ ынкъам тумгытум пынлёльын ивнин:
Гынан ванэван к'ыльугын н'эвыск'этин ривыльын, морыкы гынрырэтыльын, ынк'эната гым тылеркын мимлыгин'этэ.
И'кычурэльын тан'ынвэчвава ан'к'ак иргъи ынкъам н'эвыск'этык нымнымык тумгытум ивнин:
Вай-ым н'эвыск'эт н'ыторкын, к'эпыл гынрырэткин тантэнмын'ыск'эвыркынэн, мури выквычвытгыргык мынатчымык.
Люур к'эглынангэт н'эвыск'эт н'ытогъэ к'апленан'ынратэты.
Ынан к'эпыл лымынкыри нэнанк'эргав- к'эн ынкъам к'ынур-ым майн'аакайн'ын лымынкыри
нык'эргатк'эн, энмэч к'ымэк нинэльук'инэт атчытвальыт о'равэтльат.
Н'эвыск'эт рэск'иквъи.
К'лявылтэ нэмык'эй винвэ рэск'иквъэт.
Люур-ым ытлыгэ н'эвыск'эт эвын'н'онэн:
Эргатык к'эпыл галгарга к'энатыёгын ан'к'ачормэпы.
Ан'к'ачормэты мынылк'ынмык ынкъам галгарго мыннъэлмык,— тумгытум ивнин Икычурэльэ.
Ытри ан'к'ачормык галгарго нъэлгъэт.
Эргатык инъэ н'эвыск'эт ан'к'ачормык галгаргыномакавын'н'огъэ.
Ымыльо галгаргыт тэн'эмтэн'ынчичьэтэ нэнаёк'энат.
эквырга-ым панэна рычикуплыткук ытлён ёнэн.
Н'эвыск'этэ эмк'ынтипык нэнэвъянватк'эн к'эпыл, э'к'вырга-ым панэна люнчичевэ итгъи.
Плыткук к'эпыл н'эвыск'этэ тантэнмыны'н'онэн.
Лыгэн-ым пэнинэмил нык'эргатк'эн.
Ынрак'-ым мыркотаагнэн ынкъам люур к'алеты мэмлын'к'ачагты кавральатгъэ.
Н'эвыск'этэ кээльэннин ынкъам люур рыркайн'ын льунин, И'кычурэльын а'йн'авъё мэмлепы пинтык'этгъи ынкъам к'эпыл н'эвыск'этык рээн титк'эннин ынкъам ярак'ачагты эквэтгъи.
А'мын чен'эр кынмал мытрэтын, к'ынмал н'эву мынылгын.
Игыр гынык к'ээк'ын ранымытвагъа, ынк'орын'-ым гымнан тыранрагтанн'ын,— ивнин Кулючильэ Икучурэльын.
К'ээк'ын вак Кулючильэ н'эвыск'эт рырагтаннэн.
Ынрак'-ым рык'ычк'ычевнин.
К'ол рыннин Икычурэльэ ытля ивнин:
Ытлён вай антыёка мытытваркын, опопы мачынан к'ынмыгын н'эвыск'эт ынан тырэнэювн'ын.
Н'эвыск'эт тъылын'огъэ ынкъам авынранмалявн'эты Кулючильэ въигъи.
Кулючильэ роратвавнэн амайынляка, вытку ытльа э'йн'эвыплыткук майынлянэн.
И'кылён, н'эвыск'эт майынлянэн Кулючильэ, вай-ым тыгтыркын,— ытля ивнин Икычурыльэ.
Аплёратвака раск'ыткын пэглягъэ ынкъам ытля н'аргынойпы эккэтэ ивнин:
Ытлён вай эчен'ыттэткэ, тынатвыркын.
А'тав лыгэк'ылпэ к'ынлыгэтгын.
Лыгэн эвыр тылгымич н'эвыск'эт к'ынур пэнин нэчьэттылек'ин.
Эвыр тылгыгъи ивырвитэ рывакъон'аннэн.
Эвын-ым лыгэн ытри тагнымытван'н'огъат, к'ол-ым энаальын нын'аквъэтвак'эн.
Энмэн тэленъеп ганымытвален ръэвн'ыттыльын ынкъам ынин н'эвъэн эвыр ыргинэт мигчитльэт.
Мигчитльэт йъарат а'ткэгма нытвак'энат, ныгытъэтк'инэт чама эвиръыкэ нытвак'энат.
к'авъелоёлгын, ымын' ынкы нэнанлыватк'эн нэнэны.
А'мын-ым н'инк'эйк'эй тан'амк'ынэргатык нымэйн'этк'ин.
Ытльата амк'ынэргатык амэтчын' вальыт выквыт нинэривлык'инэт кымэн'эты.
Н'инк'эй к'онпы нинюльэтк'ин.
К'ынвэр гэлгикэтгутвилин.
К'ол итгъи экык н'ытогъэ.
Льунинэт энаальыт мэмылёльыт.
Вэчьым мынъы'тормэмылытъолёмык,— ынан ивнин ытлыгын,— вэлчиин энаальыт гамэмылёленат.
Вынэ к'ыгтыгыткы мэмыл, мэмылытъолёльыморэ, —ръэвн'ыттыльэ ивнин а'ачек.
Экык к'ытгъи ынпыначгык'эеты ынкъам, ынык пыкирык, ынпыначгык'ай ивнин а'ачека:
Морыкагты к'ынльэтэтгын мэмыл,— ынн'ин ивыплыткук, ытлён ратгытъэ.
К'ынвэр нэмэ пытк'ылк'ытгъи ынпыначгык'аеты.
Н'энри тыляма, ынан пиринин оттылгын кэн'унэн'эмил мэйн'эльын.
Ынпыначгык'ая льунин ръэвн'ыттыльын готтыма тылельын ынкъам ягнанэн.
Ынпыначгык'ай ынк'эната кыпчевынэн.
Ынпыначгык'ай мигчитльу нъэлгъи.
Ванэван ыргынан ынпыначгын ы'нынтэн'ычьэвын.
Мин'кри ытлён мытритыркын?
Вайын'кы варкын ынпын'эвк'эй, а'тав ынк'эн ынпын'эвк'эй мынымн'ылёчк'эвын,— татлыгнэн ынпын'эвк'эе.
Ынпыначга н'эвъэн тын'ивынин ынпын'авк'эеты.
Ынкы пыкирык н'эвыск'этэ ынпын'эвк'эй ивнин:
Колё а'мын мин'кри к'ынтыгын мургин к'лявыл, к'онпын' мури нэнтэвиминн'этыркынимык, рыпэт мигчирэтыльэтык лылет челгыръогъат.
Люур к'лявыл, ръэвытъулуплыткук, йылк'этгъи.
Кыевык ынан льунин тиркытир, чекыяак к'эргатыльын.
Аны ынан тиркытир гарайъонлен ынкъам вытку н'энку пыкирык гэйылк'этлин.
Вытку н'ырок'авык кивык ытлён кыеквъи.
Кыевык ынан льунин чымче яран'ы ынкы нынымытвак'эн ынпын'эвк'эй.
Йылк'ыплыткук, а'ачек гэлгирултывилин.
Ынпын'эвк'эе янор тъэръэв нэнанк'амэтвавк'эн ынкъам тыленымкэвэ тэйн'эт нинэнтык'ин.
Гыт ан'к'ачормэты к'ылк'ытги ынкъам ынкы к'ыйылк'этги,— тэгмэлевыльын а'ачек ынпын'эвк'эе ивнин.
Эргатык инъэ ынн'э этлепкэ, вытку гымнан тыръэйн'эквыт, вытку ынкы к'ытлепги.
Итык рэтлепгъэ еп гымнан э'йн'эвкэ, к'ырым гыт ярак к'ыпкирги,— рымагтэты нэнанвэтгаатк'эн ынпын'эвк'эе.
А'ачек атчьатгъэ.
Ынан рэтын' нинэльук'инэт тан'амалван' вальыт кэльэт, чама к'ынур ытлён нэрэтк'ин энмэпы ынкъам мэмлыткынык нирк'ин.
Вачак' ванэван ытлён нытлепын.
Вытку пытк'ын' анэнк'ач ытлён ынпын'эвк'эе э'йн'эвнин.
Ынкы вытку к'лявыл лылепгъи ынкъам эвын к'ытлыги ярак нытвак'эн.
Ынн'ин а'ачек тэрмэчьын'ыльын гэтэнымчевк'ы лин ынпын'эвк'эе.
Энмэн амн'ъочьэн рагэнэвк'ай анольатынвык нытвак'эн.
Ытри тан'ымалян'эт гэгытъэтлинэт, мин'кри к'ун тэн'энныкэ натвален.
Ымын' эмкытэ ыннэнъют ынныт ныквак'энат.
Мыграгэнэва нынтъэрылтэвк'инэт ыннэнъюк'эгти ынныт.
К'ынвэр эгынтогъэ.
Энмэч рэмкыт вылгык'аанматын'огъат.
Ымыльо рагэнэкэнат вылгык'аанматыльэты эквэтгъэт.
Ытръэч ынпыначгын н'ирэнн'ээккэльын ярак гапэлятлен.
Ынпыначга к'онпын' гин'ыт етъан' нинэнтык'инэт.
К'ол итгъэт инъэ кыеквъэт.
Нылгитымгэтк'ин.
Люур ынпыначга, ан'к'ачормык вакъотвальа, валёмнэн выргыргын ынкъам рыров ынкы увпэральын, к'ынур пыгыпгэтыльын, чама ынныт йъэтылельыт льон'н'онэнат.
Ынпыначга лыгэк'ылпэ гин'ыт рывнинэт.
Колё аны ыннээн ныквальатк'эн.
Ынпыначга э'йн'эвнинэт н'ээккэт.
Аны колё ыннээн ныйпэльэтк'ин, ымын' ванэван ы'нынрэк'эвын.
Тан'ымъы'лён'эт элпъикэ ыннээн гэлелин ынкъам ымъылён'эт энвилкэ, апан'ъэвн'ытока гэггин'ыткулинэт н'ыроргарэ.
Вулк'ытвик нэмык'эй ыннэн тэлпыгъи,  к'ытлыги-ым тан'к'онпын' галягъэ.
Ынкы вулк'ытвик лыгэн атчьатгъат, мин'кри к'ун тылек галвавын'оленат.
Вытку эргатык ыннээн нэн- мигчирэвын, лыгэн нынкыквавк'энат чама нулювк'инэт.
мигчирэвын, лыгэн нынкыквавк'энат чама нулювк'инэт.
Вылгык'аанматыльэпы пыкиргъэт энаальыт, эвын ынпыначгын гэтэннын'лин, рыпэт кытвыл вальыт милк'ыт гэнаймэленат.
Вытку вылын'ок ынпыначга тэвъэл эвыр вичыннээн тэйвыгнин гамгараткогты.
Ытръэч н'ирэк' нымэйын'к'инэт улювыт лён'ытва рыннинэт, ынк'энат ынпыначга нэвлятэты нэнарагтан'к'энат.
Титэ моолк'ытынвэпы нивлевыпкиргъэт, эвын энмэч эчгитэйн'эткэ нынъэлк'инэт.
Этляк' ынпыначга энаальыт ивнинэт:
А'тав аны анольатынвэты мынылк'ынмык, юрэк' ръэнутк'эгти мынъыльуркынэт.
Ытръэч-ым н'энку ръэнутэт танлёмпэлята мытынтынэт,— энаальыт нытатлын'ыткок'энат ынпыначгэты.
Вынэ энмэч а'тав мынтэнмавыркын, к'орвамготгытык.
Эквэтгъэт анольатынвэты.
Н'энку пыкирык ынпыначга к'ол улюв рыкалыровнэн ынкъам рывэнтэтийгут рыннин.
Нэнвэнтэтын улюв.
Колё аны лыгэн турынныгинив увлюгчыку нытвак'энат, мин'кри к'ун тымъёттэ эвын эгынток.
К'ол улюв ынпыначга рывэнтэннин ынкъам тэйвыгнин вытку анольатынвык тылек.
Нивк'инэт, энмэн тэленъеп ымын' ы'ттъыт нывэтгавк'энат.
Ытръэч ытри рыгэргэвык авэтгавка гэнъэтлинэт.
Ынк'эн ынн'ин гатвален.
Ганымытваленат н'ирэк' ы'ттъыт ынкъам ытри амалван' вальык о'равэтльак ганымытваленат.
К'ол нылгинытэн'к'ин о'равэтльан ы'ттъэты.
К'утынэ-ым чиниткин ы'ттъын нэналпынрык'эн роолк'ыля, ынк'орын'-ым ниниткэк'инэт роолк'ылтэ чама-ым тымн'эмэн'кы нэнаркыпчевык'эн.
К'ол итгъэт н'ирэк' ы'ттъыт умэкэтгъэт райвачын'кы а'к'ао'равэтльак ынкъам тан'этынвыльын к'ульи'ттэ пынлёнэн:
А'мын гыт мин'кри нытвайгыт?
Нылгинымэльэв нытвайгым.
Гыт-ым мин'кри нытвайгыт?
Э'тки а'ткэгма нытвайгым.
Гымнин этын лыгъэ'тки, гым ынан нэналпынрык'эн тэйн'этэ, ынк'орын'-ым ниниткэк'инэт ынкъам нэнаркыпчевык'эн тымн'эмэн'к'ы.
Ивкэк'ун вай левыт к'ыгитэгын тынотэты вальын.
О'равэтльата валёмнэнат вэтгавыльыт итчерэйилытэ ынкъам патгыргэпы гитэнинэт.
Эвын-ым ы'ттъыт нывэтгавк'энат.
О'равэтльата анн'энагты ивнинэт:
А'мын йылгатымн'этвакыльэнат нывэтгавк'энат, вэлер-ым э'к'эйилетыркыт.
Ы'ттъыт нотагты ръилегъэт.
Оратвак, тан'ъоравэтльэн ы'ттъын пыкиргъи, ытръэч-ым авэтгавка гэнъэтлин.
К'ол ы'ттъын к'онпын' гатымн'эвлен.
Ынн'ин ы'ттъын авэтгавкыльо гэнъэллин, ытръэч-ым вэнлыги ныгыттэк'ин.
Энмэн-ым к'ол гитлин лыгэмайн'ычавчыв гакалыролен айванальэты, ин'к'ун ынин н'элвыл аръаля нымкык'ин; рыпэт ръоравагтэлма к'эюут ынкъам рэквытти а'йн'ама вэтгавыльыт а'к'авалёмын'.
Айванальа тэгнунтымъэв палёмтэлнэн чавчыв вэтгавыльын ынкъам ымын' ванэван рэк'ын нивнин, лыгэн авъеткынка нытвак'эн.
Чавчывата эргыльа айван'альын ачыгнэн н'алвыльэты.
Ытри к'ытгъэт н'алвыльэты.
А'мын н'элвыл нэнвэгтилетын.
Аны колё мэйн'ын'элвыльыкин к'эюут ынкъам рэквытти гъэйн'элинэт, рыпэт нутэнут гурвэлетлин.
Э'квырга-ым чавчыв ытри айванальын мэлпэнинэмил нывэтгавк'энат, мэчичьу айванальын нытэнн'ыткук'ин.
айванальын мэлпэнинэмил нывэтгавк'энат, мэчичьу айванальын нытэнн'ыткук'ин.
Айванальа чавчыв нэмык'эй рэмкичийгут рыннин.
К'олетъылё чавчыв рэмкичигъи айванальэты.
Тэн'к'эмиплыткук, айванальа чавчыв ивнин:
Моргынан мытрапэнрын'ын рыркаровтыт, к'ырым этын'ан нъылымн'энан, чама гымык н'элвыльин э'йн'эн нъывалёмын?
Чавчыв элкыгъи рыркапэнратыльык рээн.
гъэйн'элин, рыпэт чавчыв эвилюкэ гэнъэтлин.
Колёмэй ипэ гыт гачавчывавэгыт,— ытръэч ынн'ин иквъи чавчыв.
(стр.
ЛЫМН'ЫЛТЭ Мутлювйи
Стр.
рыпэт-ым тэн'эмк'эвииръэ нынымытвак'энат.
К'ол гитлин тан'ымльалян'эт гаёа'тлен.
К'ынвэр тан'ымыльо гагытъатын'н'оленат.
Амынан ы'ттъыёлральын ванэван ныгытъэтгъэн.
К'ол итгъи ёо'мачы, мин'кри вай тэнмавын'н'огъэ Мутлювйи (ынн'ин нъэйн'эвк'ин ейвэл).
Ынн'атал ёо'мачы мин'кри тэнмавыркын, лыгэнитык рэк'итувъигъэ,—чакэтта нинивк'ин тэнмавыльын Мутлювйи.
Вынэ рэк'ыркын, ынн'э гым энанъотавка, гымнан кымин'ын тылк'ырирыркын,— а'к'оча татлыгнэн чакыгэт Мутлювйинэ.
Мутлювйи н'ытогъэ.
Лыгэн айгыпы эквэтгъи.
Авынтыляма к'ынвэр эвиръыт гылгэпы к'этын'н'огъат.
Мутлювйи пэлк'ынтэтгъи.
Eп ярак рыров гыткат пэрк'ын'н'огъат, ынан чакыгэт а'йн'авын'н'онэн.
Чакэтта к'этувъэн'н'ольын ярагты э'мэннин.
Вачак' эмчекыльин, к'ол итгъи нэмэ тэнмавын'н'огъэ нотагты.
Нэмэ чит чакэтта ръотавнэн.
Мин'кри-ым к'ырым нывалёмгъан.
Нэмэ лыгэн айгыпы тылян'н'огъэ.
К'ынвэр ынан кытийгын рымагтынэн.
Нак'амлым-ым н'энку нылгитымгэтк'ин.
Ынан льунинэт ярат.
Рэнмырилти яракэн мачгыргол нытвак'энат.
Мутлювги тытлыгъет вэтчагъэ, ытлён ванэван ы'нльугъэн, эвытрыкэ гэнъэтлин.
Ынк'эн нымным рэккэн'ин.
к'этувъэн'н'ольын ярагты э'мэннин.
Вачак' эмчекыльин, к'ол итгъи нэмэ тэнмавын'н'огъэ нотагты.
Нэмэ чит чакэтта ръотавнэн.
Мин'кри-ым к'ырым нывалёмгъан.
Нэмэ лыгэн айгыпы тылян'н'огъэ.
К'ынвэр ынан кытийгын рымагтынэн.
Нак'амлым-ым н'энку нылгитымгэтк'ин.
Ынан льунинэт ярат.
Рэнмырилти яракэн мачгыргол нытвак'энат.
Мутлювги тытлыгъет вэтчагъэ, ытлён ванэван ы'нльугъэн, эвытрыкэ гэнъэтлин.
Ынк'эн нымным рэккэн'ин.
К'ита к'инэйылги пынлётконан',— раккан'ынпыначгын иквъи томыкы.
пынлёткон'н'огъэ, ман'энк'ача рай варкын нымным Пынаквын.
Мутлювгинэ кэн'унэн'этэ энатрынэн пыглылявыт.
Пыглылявыт паагъэ илюльэтык.
Ынпыначга ринтыск'ивнин пыглылявыт ынкъам тумгыт ивнинэт:
Ыныкы нэйылын имчьэчугнэлгын, гэлевтылин.
Нэмэ ынпыначгын пынлёткон'н'огъэ.
Эчги нэлёльын'н'ок'эн имчьэчугнэлгын, Мутлювгинэ кэн'унэн'этэ нинэтэнгээрэн'к'ин, ынкъам ныпаак'эн илюльэтык.
Ынпыначгын лываквъэ пынлёткок.
Ы'ттъычгын, тытлык к'ача готытвальын, Пынаквын'к'ачагты нытэгъен'к'ин.
К'ынвэр ы'ттъын инэнлыпъэтгъи ынкъам Пынаквынвэты эквэтгъи.
Нэмык'эй Мутлювги гагчыръогъэ яран'к'ачеты.
Пыкиринэн'у ы'ттъэ валк'арат нэнаранк'аплеттавн'ык'энат.
Ытлён моогъэ кэтэм Мутлювйин валк'арайпы, ытръэч лывавнэн рыпэк'эттавкы.
Ынн'ин ымыльо валк'арат лывавнэнат рыпэк'эттавкы.
Ытръэч ы'ттъыёлран рыпэк'эттавнэн ынкъам ыннэн о'равэтльан рунин.
Мутлювйин ричитык нытвак'эн ван'к'ытэн мэмылк'ай.
Мутлювйинэ гуннин  ы'ттъычгын.
Ван'к'ытмэмыл- к'аен яальыпъыт чекыяа нилюльэ'тк'инэт, нак'ам колё лыляйн'ыт нымэйын'к'инэт.
к'аен яальыпъыт чекыяа нилюльэ'тк'инэт, нак'ам колё лыляйн'ыт нымэйын'к'инэт.
Ы'ттъыръэтгыпыльыт пыкиргъэт.
Ытръэч ы'ттъын айылго нылгык'ин пирик, мин'кри к'ун айылгэты вальа гэкгутлин.
К'ынвэт Мутлювйи тытлын'аргынойпы нъэйн'эквъэн:
Мутлюв, аны ы'ттъын мургин к'ыйылгын.
Вынэ к'ырым, иъам торгынан гэнн'ивылин, нэмык'эй гымнан выёльо тырэлгын'ын.
Вынэ ынан гыт к'эн'эн'ытвиги.
Вынэ гым ымы ынн'ин эн'эн'ылигым.
Эвын гым ныгинникуйгым чинит.
Вынэ эвыт выёльэты гыт рэтэгъен'ыркын, моргынан гайман'эн гыт эккэтэ мытралпынрыгыт.
Янор, к'ырэтгыткы, юрэк' ринэтэмъюн'н'ытык.
Н'инк'эй нэрэтын, вытку ынкы ы'ттъын йылнин, ытръэч ивнинэт:
Ыныкит рантаглянн'ыткы н'инк'эй, гымнан вэнлыги лымынкы вальыторэ тырэльун'ытык, ымын' нутэск'ычыку, ынн'атал ынкы тырэлгунмэтйин'ытык.
Рэккэн'ыт эквэтгъэт.
Ытръэч аплёратвака н'инк'эй эквэтгъи.
Колё а'мын нэтэмъюн'гым.
Еп ынн'ин эвма, Мутлювйин чакыгэт эрымкатын'н'огъэ ынкъам эвыр пэтле йытонэн рэккэн'ин н'инк'эй, ытръэч лыгэн о'равэтльан.
Ытлён нэтэныннын'ын Тайкыгыргыно.
Мутлювйинэ нинэныгъюлевк'ин мыркогыркэк Тайкыгыргын.
К'ол рыннин Тайкыгыргына Мутлювйи ивнин:
Мутлюв, ивкэ лымн'э мынмыркогыркэчк'эвмык.
Ытри эквэтгъэт.
Лыгэн тымн'анк'ачормык и'нныпъин ръылинин ынкъам рыкавральавын'онэн, к'ынур мыркогыркэма.
Колё нымкык'ин мырголгын йыто- льаннэн, ынк'оры йытонэн унъэл.
Ынк'оры Тайкыгыргын нымнымэты рэчейвыткун'гъи.
Ытлыгын вэтгыры вагъэ, ытръэч ивнин:
льаннэн, ынк'оры йытонэн унъэл.
Ынк'оры Тайкыгыргын нымнымэты рэчейвыткун'гъи.
Ытлыгын вэтгыры вагъэ, ытръэч ивнин:
Гынан ричит к'ынлейвыркын ынкъам кэн'унэн'.
Эвыр ранк'амэтвавн'ык, гынан н'ырок' ръэвин рычгытъымыт к'ынуркынэт, ыргынан н'ирэют нынук'инэт, эвыр тэнильуткун'ийгут рытык — ынн'э э'нк'эткэ.
К'лявыл эквэтгъи.
Нымнымык пыкиргъэт.
Чаёкво нантэнмавынат эмн'ирэют ръэвин рылгыт, Тайкыгыргына йынаннэн н'ырок'ав.
Вулк'ытвик авынральын ильуткугъи ынкъам, плыткук тэнильуткун'ийгут рыннин Тайкыгыргын.
Ынан чит ивнин, энмэн ытлён эн'эн'кыльин, ынк'эната-ым к'ырым нильуткун, ытръэч к'утынэ ивнин:
К'ырым эн'эн'кэ к'ытвагэ, мин'кри к'ун гыт Мутлювйийгыт эккэйгыт, ынк'эната гыт а'к'акытгылгавын'.
Тайкыгыргын эльоткомгогъэ.
Авынэльоткома яран'ы гырголятгъэ ынкъам эквэтгъи Тайкыгыргына яран'к'ачагты.
Вытку титэ ильуткульын нывилийгут итгъи, вытку ынкы паагъэ.
Эргатык ытлён рагтыгъэ, колё ынн'атал ръэвытъуле гагновлен, рыпэт ыргин ярак'ай гарыквытын'олен.
Ытри тумык рээн мэчынкы тайн'атгыпы ван'н'огъат.
К'ол нэмэ итгъи ынрок' к'оленымэты рэрэмкичин'гъи Тайкыгыргын.
Ынкы Мутлювйинэ ивнин экык:
Вынэ а'тав мытантэнмын'атык, эвын-ым мин'кри мытритыркын.
Вынэ к'лявылк'ай эквэтгъи к'оленымэты.
Ынкы пыкирык ытлён лыгивэймэну нылгык'ин, мин'кри ытлён Мутлювйин экык.
Чаёкво нэнэймэвынэт н'ыроёт ръэвин егрылгыт.
Тайкыгыргына йынаннэн н'ырак'ав.
А'мын вулк'ытвик авынральын райвэчанн'ыгъэ.
Ынан айвэчатынво а'йн'авын'н'онэн Тайкыгыргын.
Вынэ гым ильуткукыльигым,—нинивк'ин авынральын Тайкыгыргына.
Вынэ к'ырым ильуткутвикэ к'итги, мин'кри к'ун гыт Мутлювйийгыт эккэйгыт,— нытъивычьэтк'ин авынральын.
Нэмэ к'ол рыннин рэлку вальын Мутлювйи Тайкыгыргына ивнин:
Ивкэ мин'кри гым мынымгилиркын.
Ан'к'ачормык варкын ытръэттэгын эн'эн'ыльын.
Н'энрилы к'ылк'ытги, ынин варкын н'эвъэн, ныгтин'к'ин.
Ынк'эн-ым к'ыгтыгын.
Нэрэтэнильуткун'гыт, тан'ымныкэрэт к'ильуткуги.
Эчги ымыльо рэйылк'энн'ыт, н'эвыск'эт к'ыпиригын ынкъам авынэльоткома к'ырин'эги.
Гынонан'к'ак варкын выквылгын, ынк'эн к'иквын к'инэвинрэтги, ынан эплеэн мин'кри ритгъэ.
Тайкыгыргын этвэтгъи.
Н'энку пыкитльэн колё вэймэну нылгык'ин, нак'ам мэн'ко ыргынан лыги нылгык'ин ымын' нынны, эвыр ин'к'ун ытлён ракк'ан'гыпы эткаё.
Вулк'ытвик Тайкыгыргын нэтэнильуткун'ын.
Аны гильуткулин, нак'ам йылк'этыльыт нэнанъотавк'энат, ин'к'ун ытлён к'онпы ы'ночыркын.
К'ынвэт ымыльо йылк'этгъэт, лывавын'онэнат очыткойгот рытык.
Ынкы ынан пиринин н'эвыск'эт ынкъам рэквэтэвнин.
Гынонан'к'акэн выквын найъон эвын гэргыръонтатлен.
К'инэвинрэтги, выквэгыт,— ивнин Тайкыгыргына выквылгын.
К'алвэтчальын чын'атгъэ ынкъам Тайкыгыргын ытри н'эвыск'эт ынкэчыку рэск'иквъэт, нак'ам к'алвэтчальын ымн'ытатгъэ.
Ан'к'арочын'кэн эн'эн'ыльэ тын'ивынинэт лыпъэт (галгат), ин'к'ун инэнгынтэвэтыльын ы'ныркылельэтын ынкъам ы'нрэтын.
Лыпъэтэ к'алвэтчальын найъ- он.
Аны гэрэнчимэвн'ылин к'алвэтчальын.
Нэтэгмэтэвын рычимэвкы.
К'ынвэр ынн'ин нэнэквэтэвын,лыгэн нагточгатын мэйн'ытытэн'эт.
Э'квырга-ым аплёратвака, нэнэрэтын ынкъам напэлягъан, этынвэты пынлёчк'эквъат.
он.
Аны гэрэнчимэвн'ылин к'алвэтчальын.
Нэтэгмэтэвын рычимэвкы.
К'ынвэр ынн'ин нэнэквэтэвын,лыгэн нагточгатын мэйн'ытытэн'эт.
Э'квырга-ым аплёратвака, нэнэрэтын ынкъам напэлягъан, этынвэты пынлёчк'эквъат.
Пынлёчк'эвтыляма ытри ярагты эквэтгъэт, Тайкыгыргын ынкъам н'эвыск'эт пыкиргъэт ярак.
Ытри ынн'ин нымытван'н'огъат.
Эвыр яральыт рэрэльун'ыркынэт, опопы мури н'энри мынъялгынмык,— Тайкыгыргын Мутлювйинэ ивнин.
Эвыр ынкы ытри эквэтгъэт, валк'арак'ай чиниткин напэлягъан.
Ытри пыкиргъэт эвын рэккэн'ыт гэйылк'этлинэт.
Лыгэн ытри н'уткэчычыку рылгъат ынкъам ынкы ван'н'огъат.
Эргатык кыевык Тайкыгыргын Мутлювйинэ ивнин:
Энаальыт к'ийъогынат, к'ынк'улильэвыск'иквынэт, к'иквынэт ин'к'ун мури н'утку гэнъэлмури.
Тайкыгыргын энаальэты к'ытгъи.
Ытлён рэск'ивыльын нэрымъэйн'эн ынкъам нэлкылын, ин'к'ун ынк'эн ыргин экык.
Како а'мын етгъи.
Э'ми тумгыт, гэръэлинэт, иъам амгынан етгъи?
Вынэ нымэлк'инэт, энмэч нэмык'эй н'утку варкыт.
А'мын рэк'улымн'э.
Вынэ к'иквын, ин'к'ун ытлён мурык нымык инэнлельу нынъэлын,— раккан'ынпыначга ивнин Тайкыгыргын.
Энмэч гыт н'утиннымык инэнлельу нырэтчын'игыт,— ивнин Мутлювйи Тайкыгыргына.
Ытлён вэтгыры вагъэ ынкъам ымыльо энаальыт румэкэвнининэт, умэкэтыльыт ивнинэт:
Н'откатагнэпы игыр ымыльоморэ тэн'эмгынникэ мытрэтэйн'этыркын, ратанн'авн'эн о'равэтльата тэйн'этык.
Ыныкит авалёмка ритыркынитык ынн'атальым тырунмэтйинтык.
Инк'энат вэтгавыт к'онпы лыги к'ылгыркыниткы.
А'мын рэккэн'ымкын ан'к'агыннэкгэлен'н'огъат, чама нылвэгилик'инэт.
Э'квырга-ым к'ол нитк'инэт нытэгъенк'инэт о'равэтльатъолеты, ьнк'эната к'ол нэнтын Мутлювйи нивын:
Ивкэ к'унэче к'ытрилыткуги, мынъырэльун'ын мургин тэйн'эт.
Ынан мури пэтле мытрарагтыгъа.
Эвыр йъарат тэгъен'кы, к'энарэргытык, эченур ынн'э н'отэнваратэты, а'к'альываратгыпы к'ылейвытык.
Рэккэн'ыт эквэтгъэт.
Эвыр пэтле пыкиргъэт, колё нэныпкирэтын нымкык'ин о'равэтльак'ай.
Мутлювйинэ гитэск'ивнинэт, люур-ым алкылын'онэнат ымын' Пынаквыльыт.
Ынкы ынан ивнинэт:
Колё а'мын ынк'энат к'ытрилгыткы, ынн'атал авалёмкыльыторэ, алымын' тивтык, ынн'э энрэк'эвкэ чымчекинэт вараттэ.
Игыт тури лымн'э мытрилтык.
Н'откатагнэпы мурыгмил ратайн'атын'отык эмгынникэ.
Ынкатагнэпы рэккэн'ыт оча рытчынинэт ынкъам рытайн'атын'н'онэнат эмгынникэ.
Паагъат о'равэтльагэлек.
Энмэн гатваленат рагэнэвк'агтэ.
А'мын-ым ымыльо ынкэкинэт гэвъиткулинэт, ытръэч н'ирэк' гэгнулинэт: ынпын'эвк'эй ынкъам н'инк'эйк'эй.
К'ынвэр ытри тэн'уйн'э этэйн'эткэ нъэлгъэт, нак'ам мин'кри нитынэт — нырулк'инэт.
Ытри увэрак нъывэткутэ нык'амэтвак'энат, к'ынвэр-ым ымы нъывэт тэлпыгъэт.
Вачак' панэна н'инк'эй ынпын'авэты нъывапоянтайгот нитк'ин.
К'ол итгъи н'аргыновты н'ытогъэ н'инк'эйк'эй ынкъам льунин к'лявыл, инэйпэльын тэйн'этэ.
Ынн'э эпэк'эй ивкэ,—к'лявыля ивнин н'инк'эй.
Нэмэ ынкы энайпан'н'огъэ кимитъэ, к'ээк'ын вак н'инк'эй к'лявыля ивнин:
К'ырэск'икви ынкъам эпэк'эй к'иквын, ин'к'ун нэмэ ытлён увэрагты ныпоянтагъан.
Ытлён рэк'э мылпынрыгыт, тэн'уйн'э нъэлгъэт увэрат.
Лыгэк'рак'о нинэлгык'ин н'инк'эе н'эвмиргын тын'ивык, ынкъам к'ынвэр валёмгъэ: увэрагты ытлён к'ытгъи.
Эчги увэрак рэск'иквъи, ынпын'эвк'эе льунинэт: эвын тан'ымыльо ян'ат гэтэнйыръэтлинэт тэйн'этэ.
Аны амъа'к'акоргава ынпын'эвк'эй гэлгик'улильыръулин.
Эвыр ынкы н'инк'эй ивнин, ин'к'ун ытлён н'ык'амэтвагъан.
Аны колё гак'амэтваленат, ынкатагнэпы ытри гапааленат гытъэтык.
Энмэн к'утти ганымытваленат гатлювъёта.
Ытлывэ эвын а'ачеко гэнъэтлин.
Ытръэч вапыск'атк'ыльо.
Н'эвмиргын гэнпэвлин.
Ыргынан энаальо нылгык'инэт мытлын'эн йичьэмрэт, тэн'эмъэккэльыт.
К'эйвэ а'ачек гэныннылин, ытръэч ванэван ныннэпы ы'нъэйн'эвын, лыгэн Вапырк'ано нылгык'ин.
Вапырк'ы пэнин амынан ривыльын.
Лыгэн-ым ытлён вэты нык'итпыльэтк'ин.
Ытръэч пэнин рыгыткульэтыльын, мин'кри к'ун гальолк'ылма гавапырк'атлен ымын' гэк'эймэтлин.
Рэвынвык пэтыранъёлгычыко нытъирэткук'ин.
Эчги ныйылк'ын'н'ок'эн, пипикылгын почьачыкогты нырэск'ивк'ин.
К'ынвэр а'ачек н'ынван'энн'огъэ:
Колё а'мын н'отк'эн чыгычамачы ръэск'ирыркын, к'ынвэр тырэнтъылевн'ын.
Вынэ чит-ым ытръэч гыныкы ейвэче н'отк'орын' нылейвигым,— татлыгнэн пипик'ылгэ.
Ытръэч-ым к'ун тычгычаркын ынкъам ынк'эната тэпылмэркитыркын.
Вынэ ынн'э эпылмэркиткэ.
Ынан гыт гымнан мэрынрэ тырэнмигчирэвыркынигыт.
Ытръэч лыгэн к'улвыркын,— ынн'ин ивыплыткук, пипик'ылгын аны гэмигчирэтлин.
Лыгэн рамонтатъё вапырк'алгын нинэнмылюк'ин.
Лыгипэтлек'эй Вапырк'эн увик ныкыргэвк'ин ынкъам н'ирэк'эвык кивык тэн'уйн'э авапыск'ака нъэлгъи.
К'олерэвынвэпы пыкирык, Вапырк'ана н'эвмиргын ивнин:
Ытлён ынк'эн ынпэвыркын, к'ырым э'вын к'ырагынрэтгэ.
Лывавын'ок гымык эмиче раегрын'н'огъа.
А'тав аны энаальэты к'ын'ээвйиск'икви.
Юрэк' к'ол н'эвыск'эт равалёмгъа.
Нак'ам энаальыт мэлмыгн'эвыск'этыльыт.
Н'эвмиргын ы'ттъыёлрагты к'ытгъи.
Ынкы ымыльо н'эвыск'этти нынымытвак'энат.
Лыгэн к'ынур ыннэн нивк'инэт:
Экыркагыргын микынэ ынк'эн этынво нъылгынин выпыск'атк'ыльо.
Ымыльо к'утти ынн'ин нивк'инэт к'олеракэн н'эвыск'этти.
Ытръэч яалральын н'инчьэн н'эвыск'эт ытлыгэты иквъи:
Опопын'-ым гым а'тав мъэликэтык, мэн'-к'о-ым тан'к'лявыл мынльун?
Ынн'ин н'ээкык, этлы эчирмын'эткыльин ынн'ин вальэты о'равэтльагты.
К'онырын'-ым Вапырк'ы вэлер нырэнымн'ык'ин.
Итыкэвын-ым к'ол н'эвыск'эт тынвэтгавын,— ивнин н'эвмиргэ рагтык Вапырк'ы.
Оратвак, пыкирык н'авынрагтаткэн ы'лён'эт, н'эвмиргын Вапырк'ана ивнин:
А'тав гытамавэръыт к'ыгтогынат гымнин чама гынин.
Н'эвыск'эт мыныгтыгъан.
Н'эвмиргын н'авъанлык'ылеты э'мэннин орвыткынык.
А'мын-ым авапыск'ака нъэлык, чама тан'авэръэпык, Вапырк'ы гэгтин'эвлин.
Ярагты н'эвъэнылк'ыл нинъэмэтк'ин.
Аны нак'млым ы'ттъыёлкэната э'к'этыльэ н'авъйъэлгытомгын рытэргава нынтык'ин э'н'ойпэвык, нак'ам чама нинивк'ин: ≪У'рэгымнин ы'ттъыёлкэн Вапырк'ы≫.
Вапырк'ы н'автын'гъэ, лыгэтан'ычьатын'огъат нымытвак чама ытри н'инк'эетыльэтгъэт.
Энмэн ганымытвален валвийн'ын, нак'ам вэты мыгн'инк'эгльэн.
Валвийн'ын к'онпы лымынк'о нылейвык'ин, инк'ун нытэйн'этльунинэт чиниткинэт нэнэнэт.
К'ол итгъи валвийн'ын ваамэты к'ытгъи ынкъам льунин элк'эт (въиннымкын).
Валвийн'ын итчимтильын нылек'ин.
Рырынгиивнин энаальын челгырэк'окальгын:
Колё, ельой, гыныгмич нэмэ мин'кы ынныльугъи,— пынлёнэн челгырэк'оката валвийн'ын.
Нэмъэм мэтъа'к'ытап рэнъэк'эрэвн'ын, ынан эйвэтэ,— ивнин мычельэ челгырэк'окалгын.
Мэвын ытлювъёк'агтэ ынк'эната нъэнк'эвынэт,— татлын'ыткогъэ рэк'окалгын.
Вынэ нак'ам-ым к'ылеркын вэнвыеквэ ынан к'ытап рэльун'ын.
Рэк'окалгын вэнвыеквэ эквэтгъи ынкъам льунин вэлвин к'ытап.
Янор н'энку рэк'окалгын к'амэтвальатгъэ, ытръэч тъэрк'эгти гынульыт ынан рырагтаннэнат.
Валвийн'ын вэтгатгъэ ан'к'агты к'ытынво.
Н'энку пыкирык ытлён левтыргыткугъи ынкъам рэрэннин мымлин'ын.
Тъэмэтилгыгнин ынкъам танлён'таалгылята э'мэннин.
Ярак пыкирык, эвын-ым а'матъё лыгэтчын' нъэлгъи.
Рыпкирэннин ярак, эвын-ым онъалчын'о гэнъэллин.
Нэмэ рэк'окалгын: ≪Колё нэмэ мэн'к'о, ельой, пыкиргъи?
Нэмъэм мэтъак'ытап гынан рэнъэк'эрэвн'ын, ынан эйвэтэ,— вэлвэ ивнин.
Мэвын-ым ынк'эната к'ээвииръэ ытлювъёк'агтэ нъэнк'эвынэт.
Вынэ к'ылк'ытги н'энрилы ынкъам н'энку пыкирык к'ылевтыргэтги, эвыр мимыл рэнэрэнн'ын, к'ытъэмэтилгын'гын эченур ынн'э атаалгылятка пыкэттагнэты ярак.
Челгырэк'окалгын эквэтгъи ан'к'ачормэты ынкъам ынкы пыкирык левтыргыткугъи.
Мымыл рэрэннин ынкъам тъэмэтилгыгнин.
Ярагты мымлийн'ын нинъэмэтк'ин.
Тагмальатав нэнантаалгылявк'эн.
К'ынвэр мымыл гэтэн'илгыръулин чама ы'льыле, чама к'этыквата.
Рэк'окалгын мымыльэмэтыльын пыкиргъи ярак.
Нэмэ валвыйн'ын чемгъон'н'огъэ, мин'кри ныпилгыгилигъэн.
Валвийн'ын амнон'эты вэтгыратгъэ к'ытык.
А'мын-ым ярайн'ын льунин.
Рыноск'ык вакъогъэ, эвын-ым рэлку нытвак'эн н'алвыльин'ын.
Н'авыск'атчын'ын нэнанвыльатк'эн.
Валвийн'а ынанмык'ычьын к'эюук'эй чин'къэттывэнин ынкъам люур въигъи.
Н'эвыск'этэ н'аргыновты ринтыск'ивнин к'эюук'эй.
Валвийн'а эмтэйпынэн.
Колё а'мын нэмэ гыт мэн'к'оры к'ытапльогъэ?
рик'укэтэ пынлёнэн.
Нэмъэм игыт ынн'атал к'ылгэвалёмгэ, ыныкит н'энри рэлк'ытгъэ к'ычин'къэттывэгын ынанмык'ычьын к'эюук'эй.
Рэк'окалгын эквэтгъи.
Яран'ы льук, рэк'окалгын раск'ыткынэты к'ытгъи.
К'алетлы лылепгъи ынкъам льунин н'элвыл.
Н'утку-ым ынин рапойгын катгон' ван'н'огъэ.
Ынан к'эюук'эй люнчичевэ рыннин, ипэ-ым чымн'ачгын.
А'мын-ым н'эвыск'этэ пиринин чымн'ачгын н'аргыновты ринтыск'ивнин ынкъам нын'ынван'эк'эн: ≪Иъам н'отк'энат въиткуркыт≫.
Челгырэк'оката тэйкынин имыт ынкъам ралк'онн'ынн'огъэ, ытръэч-ым к'утык нылвавк'эн, мин'кри колё нитчык'ин имыт.
К'ынвэр рэк'окалгын ралкогты
мачпэлгык'олеван'эйпыгъэ:
Н'авол, к'инэнлык'утэтги!
выквэпойгын:
Чемэр н'отк'энына к'аат нэнанмыткок'энат!
Вытку кэгытрыплыткук, челгырэк'окалгын ярагты эквэтгъи ынн'ин ымын' аймак пэлянэн.
Ынн'ин амрапойгын'а рэк'окалгын рулльу нъэлгъи.
Энмэн ганымытвален ынпыначгын Нутэтэгын.
Ынин левыт лыплявтыльын, к'ынур ы'льыл.
Ытръэч ытлён эвын колё пылчимгъульын.
Ръэнут ынан ванэван нынъэ'э'внин ынкъам ытлён тан'эты нытвак'эн.
К'ол гитлин гырокы колё галгэкытийгыръолен.
Нутэтэгнынэ льунинэт н'ирэк' галгат, айгыпы тылельыт, ытри тэн'ыннэнилюк нырилпынилюк'инэт, кытийга нъарэк'энат тылельыт.
К'ынвэр к'ол гатле лыгэн Нотатагнын'к'ачеты чечьаратгъэ ынкъам к'ынур рыпыткавъё иргъи нутэск'ык.
Эвыр ынык яачын' тылетумгын к'леггатле нэмык'эй ыныкы пэнрыгъэ.
К'утырык эвын-ым гиину нэнъытчынэт ынкъам эвыт ынкы нанъынмынат ытръэч Нутэтэтнынэ йъэлыги ейвэчу рытчынинэт ынкъам рырагтаннэнат, энмэн тылек лывавыльыт мачыргынан ныпан'ъэвн'ытонат.
Нутэтэгнынэ галгат тан'амтан'эты нэнанк'амэтвавк'энат, ин'к'ун ытри эк'ылпэ наройвавынат.
Галгат Нутэтэгнынэ улвэквъэт, ынкы элен'итгъэт.
Гыръогъат.
Н'аргарэты Нутэтэгнынэ тэгнымэльэв рытэнмавнэнат галгат, омнотагты к'ытыльыт.
ипэ-ым майн'ыгачгамкыт, тан'ымыльорык ныныпкирэтк'инэт газолотоленат чыгэгти.
Ынк'эн-ьм амкоргава Нотатагнына, мин'кри к'ун ытлён пылчимгъульын, ытлён галгата нытатлын'к'эн.
Ынкатагнэпы галгат Нотатагнына ныетк'инэт ынкъам ванэван аммынга ныпкирынэт, нак'ам аммыкын' нынъэлк'инэт.
Ванэван ыргынан тымн'эчыгагтэ ы'нрэтынэт, нырэтк'инэт золотольыт чыгэгти.
Ытръэч Нутэтэгын ванэван амынан нырагаймычьавын, ынан гаймычьын нинэниювк'ин ымыльэты О'ратнотагты, ин'к'ун У'рэтнутэнут этъо гаймычьын' нынъэлын.
Вэчьым калевэтгавыльыт энмэч чичеквъэт, ин'к'ун Нутэтэгын ынк'эн Чукотка мургин.
Н'ирэк' ы'ттъыёлкэнат галгат, ынк'эн гаймычьырэрыльыт, к'эйвэ ытри янор нылвавк'энат, э'квырга-ым Нутэтэгнынэ ырыкы ганкалыровлен гаймычьын.
Мыкычьыт-ым галгат,— ынк'эн игыткинэт таран'ыльыт гаймычьынвык ынкъам пылвынтынтольыт, микырык нэйылыркын О'ратнотагты гаймычьын мурык Чукоткакэн.
Н'отк'эн лымн'ыл ытръэч мооян.
Плытковач наратвыплыткон'ын яалтын'арата.
Энмэн к'ол ейвэл ганымытвален, к'онырын'-ым ванэван нынымытвагъан, лыгэн лымынк'оры нылейвыткук'ин.
Ытръэттэгын ынк'эн ейвэл гэмлынн'элин, рыпэт татын'гэтъянва ытлён гэтэныннынлин Мымлыну.
Лымынкы ытлён рэск'ивыльын э'нк'у нылгык'ин, мынлымаро лын'э.
Ытръэч э'нк'у корыткольэты, ейвэл н'ытогты нытэргатк'эн.
Нивк'ин ытлён тэргатэты: ≪Мымлигым танлымынк'энына э'нк'у лынъёйгым≫.
Ейвэл ынн'ин к'онпы гамганымгыпы нылейвык'ин, лымынкы ытлён к'ынур ы'ттъын, э'нк'у нылгык'ин.
Ынрак' рырэск'ивэтык ытлён лыгэн чоттагнык ныныткивэтк'ин, мин'кри к'ун рэнымлынн'эквъэ.
Рык'амэтвавык, ымын' рыровэты ринтэ нылпынрык'эн тэйн'этэ.
Нэмэ к'ол итгъи к'улинымык пыкиргъи ынкъам яатрак рэск'иквъи, мин'кри ынан лыги, ин'к'ун ы'ттъыёлральыт ынк'энат чавчынат, лыгэнитык к'ырым ы'нынрэск'ивэтын.
Мин'кы гэрэск'ивлин Мымыл, ынкы нытвак'эн ынпыначгын ыннэнн'ээкэльын.
Рэск'ивыльын ралкойпы наван'эйпын:
Мэн'ин?
Гым, Мымлигым,— татлын'ыткогъэ Мымыл.
Вынэ вай мури нык'амэтваморэ, иъам эрэскивкэ, омавыск'эвка?
Ытръэч-ым гым Мымлигым, мымынк'о гым э'нк'у лынъёйгым, юрэк' ымын' торгынан гым э'к'у ринэлгын'ытык.
Вынэ лыгэн к'ырэск'икви, к'омавыск'эквэ.
Мымыл рылгъэ.
Тэн'вытку ёрочыкон льунин, рыпэт мэлекэвкитыльын, ымын' гыткат малтопылтатыльыт.
Нанк'амэтвавын Мымыл.
Лыгэн к'эмиплыткук Мымыл йылк'этгъи.
Йылк'ъарэк галвавлен торомавыльын.
Мури эккэкыльымури, мургин варкын амынан н'ээкык, нотк'эн-ым ейвэл к'ырымэн микынэ гыто лынъёлк'ыл, эмрэк'у н'отк'орын' ныляйвын'н'огъан, ымын' моргынан эккэну тан'ылгын' вальык'ай,— иквъи н'авъанэты ынпыначгын.
Гым ымын' вэтгыры тытваркын, ытръэч мургин н'ээкык рэк'ын риквъэ,— ынпын'эв татлын'ыткогъэ.
Кынмэн'кырэ-ым нитгъэн Мымыл, мачынан мурык нытваркын,— нэмык'эй иквъи н'эвыск'эт.
Йылк'анма Мымыл, ынпын'эвэ пэтавэръыт ы'вэ- к'учин етъан' рытчынинэт, ин'к'ун кыевык Мымлынэ ныйпынэнат.
к'учин етъан' рытчынинэт, ин'к'ун кыевык Мымлынэ ныйпынэнат.
Ынпыначга кыевыльын Мымыл ивнин:
Итык-ым эвыт э'нк'эткэ, мури гынык йылк'анма мытвэтганмык, ин'к'ун гыт к'онпы мурык к'ытваркын, эмэлкэ эккэну мынылгыркынигыт.
Вынэ итык э'к'у элгыкэ, гым н'утку тыратваркын,— коргавэты татлын'ыткогъэ Мымыл.
чычаткыната гэтчылин н'эвыск'эт.
К'онырын'-ым ымын' авынральэн н'ээкык линлин'э ролын' нинэнтык'ин ынкъам винвэк'ину нинэлгык'ин гэтаё энаальэн н'эвыск'этэ.
Амк'ынэргатык н'эвыск'этин ы'лгыльатгыргын катгон' нынъэлк'ин, к'oнырын'-ым ымын' Мымыл.
К'ынвэр ытри амкынмал ымын' он'алын'огъат.
К'ынвэр Мымыл н'автын'гъэ авынральык н'ээккэк.
Лыгэтан'ычьын'н'огъат нымытвак ынкъам н'инк'эетыльэтгъэт.
Чавчывайн'ын, гэн'эвмиргэ вальын, тэмпэнин к'орак вальын.
Нэмэ к'олетъы'лё ытлён к'орак нытвак'эн.
Ыныкк'ач нэвиик'ин к'ол к'оран'ы.
Тэвлягъэ.
Люур рытэвлявнэн к'оравэлёйпы нэнэнэк'эй.
О'равэтльата лыгэн эвыт пиринин.
Рырагтаннэн.
Н'авмэргык'аеты йылнин, ивнин:
Н'отк'эн нэнэнэк'эй, к'оравэлёйпы рэчгэттавъё, лыгэк'ылпэ к'ынмэйн'эквын.
Энмэн рымайн'авын'н'онэн.
Амк'ынэргатык ныёпатк'эн н'инк'эй.
Энмэч нинивк'ин н'эвмиргык'эй:
Еп эмэйн'эткэ?
К'ынвэр нэнэнэк'эй алватэн'атын'н'огъэ.
Лыгэк'ылпэ нымэйн'этк'ин.
Ынк'о к'орагты к'ол итгъи к'ытгъи, ынк'эн инэнмэйн'эвылььн к'лявыл.
Тэргыльын к'улик'ул валёмнэн.
Эвыр ынкы ёпаннэн, о'раярайпы н'элвыл рыльэтэннин.
К'ытлыги гэтэн'ыткулин яран'ы, ымы' ынин н'эвмиргык'эй гэнулин.
Ныван'эйпыръок'эн, нинъэ'йн'эльэтк'ин ынк'эн к'лявыл инэнмэйн'эвыльын.
К'ынвэт ынин к'ораны инэнэрэтыльын нэнэнэк тымнэн.
Ынк'эн рунин.
К'ээк'ын нинъэ'йн'эльэтк'ин ытлён: ≪Тыгытъэтыркын аны-ы!
К'ынвэт тан'ымыльэты н'алвыльин'ын кунин.
Ынк'оры к'лявыльчын'ын аны гэгынтэвлин, нак'ам нэнэнэк'эе кылельэннин.
Ынк'эн лыгэн кэльэнэнэнэк'эй э'нк'эвкы нылвавк'эн.
Этъым аны к'лявыл нинъэв гатвален, к'элёк'-ым н'ырок' ы'лён'эттэ йъок нэналвавк'эн.
К'ынвэт-ым н'ан ынк'оры э'гъёмкык пыкиргъи, ынк'эн гынтэвыльын к'лявыл.
Ивнинэт ынк'эн и'гыт:
Ивкэ к'энанатчын'атгытык, рай кальанананайн'а инэркээльэтыркын.
Э'гъёта никвъэн:
Вайын'кы к'ынъэлги.
Нанатчын'атын выквык'ачгыпгэн'кы.
Ынк'оры никвъэн:
Тэн'ынн'э эрэк'ыкэ, илюкэ к'ытваркын.
Митъэлыги тэгънимъэв мутлымул рэйитыткугъэ — рэегтэлгъэ эвыр-ым нитъэв рэпыльыльэтгъэ — рэвъигъэ.
К'лявыл нъатчак'эн, ытръэч мараквыргын нэнавалёмк'эн.
Н'аргын-ым нак'ам пыкирыльын, тэлгэтыльын кальанананайн'ын гэкэмлиллин э'гъёта.
Гамаравленат н'айгыточгык, мачгыргочан' выквык, мин'кы гатчылен к'лявыл.
Тымъёт и'гыт лыгэн нинэтитк'этк'инэт.
Аны ынан нымкык'ин гэткулин.
Вэнлыги-ым э'гъёта тыленручевэ нынтык'ин.
Танлымынк'о нытыргуйвык'ин.
Янот мынгык'ач нэткугъэн, ынк'о мыран'к'ачкэн гыткак'ач.
Н'ырэпэтыльын кальанананайн'ын аны вынэ гапэнрылен лымынк'о.
К'ынвэт нанмын, натъайытчайвын.
агнэмъавыйн'а пыльыльэтгъи мутлымул.
Н'ытогъэ к'лявыл выквык'ачгыпгыпы.
Лылепыткугъи.
Гэтъэттывилин э'гъён.
Маравын гэтэн'ъы'лытвилин.
Ынкы льунин ытръэч тыргын ынкъам ы'ттъымин магчын'ын.
к'лявыл выквык'ачгыпгыпы.
Лылепыткугъи.
Гэтъэттывилин э'гъён.
Маравын гэтэн'ъы'лытвилин.
Ынкы льунин ытръэч тыргын ынкъам ы'ттъымин магчын'ын.
А'мын-ым трэрэк'ыгъэ?
Ынк'орын' никвъэн:
Гыт лыгэн к'эквэтги.
Ынк'эн о'равэтльан эквэтгъи ынкъам и'гу нъэлгъи.
ак'ам лыгимэйн'ыи'гу.
И'гык рээн ван'н'огъэ ынкъам лыгэтан'ычьын'н'огъэ.
Н'ирэк', эвытлым н'ырок' гивин'ит галяк эминъэ, эмэрмэтэ и'гэ эрмэну нэтчын.
Мытлын'эн н'эвыск'этти гун'этлинэт.
Он'алынвык нууркик'инэт.
Люуръым лыгэпэн'аръон'н'огъэ.
Эк'ылпэ етъан' нъэлгъэт рагтынвы.
Нылек'инэт.
Ванэван ымын' нутэнут нывытрэтын.
К'ынвэр люур нэльугъэн ууйъы'к'эй.
К'ытлыги мылгыран.
Ынкэчыку нытвак'эн амынан вальын ынпыначгын.
Энмэн К'айманпыначгын.
Иъа'м вай ытлён К'айманпыначго гэлгылин?
Мин'кри к'ун ынин левыт гэк'эймэтлин.
Мури,— татлын'ыткогъат н'эвыск'этти.
Татлыгнэн ынпыначгын н'эвыск'этэ:
Вынэ вай ун'элыльымури.
Наёо'ръомык.
Ынпыначгын иквъи: ≪Вынэ виин н'утку к'ытватык, юрэк' эргатык рэмэлетгъэ.
Энмэч к'ывитык, эченур амэвтыляйпы к'увитык, ынн'э гыргол йымэтвальэпы».
Н'эвыск'этти иквъэт:
амэвтыляйпы к'увитык, ынн'э гыргол йымэтвальэпы».
Н'эвыск'этти иквъэт:
Ии, лыгэн мытрывигъэ.
Н'ирэк' н'эвыск'этти нывик'инэт.
К'ол нытэръэн'к'ин ынкъам н'ирэк' норвыткок'энат.
Нак'ам К'айманпыначгын к'онпы нарычгытвак'эн.
Увиплыткук к'амэтвагъат.
Ынк'оры йылк'этгъэт.
Эргатык кыеквъэт — эвын гэлгимэлетлин.
Лыгэн эвыр эквэтгъэт н'эвыск'этти, ыргынан нэмэ панэнагты ун'инэн'эт нагтынат.
Эчги ун'инэн'эк пыкиргъэт, К'аймынпыначгык'ай ярайпы н'ытогъэ.
Магчыко таёчгыпок'ыткынык вальыт ярар, эпчиит, айколк'ай рынрынинэт н'аргыновты.
Ранмыквыткынык вакъогъэ, ярарыткон'н'огъэ.
Ярарыткома нытипъэйн'эк'ин.
Мыгтийгытватгъак, мыпэн'айгытватгъак.
Типъэйн'эплыткук ынан ярартэ рытрилнинэт ынкъам пууръу пиринин айколк'ай.
Айколк'ай тэвлянэн.
Люур нэмэ лыгэпэн'апылмыръогъэ.
Н'эвыск'этти ууркильыт нэмэ пэлк'ынтэтгъэт.
Лыгэн гынмылкинэмил итгъэт.
Рыпэт-ым н'ырача киквъэт К'айманпыначгык'айык.
К'ынвэр ытри чечавын'н'огъат, нивк'инэт.
Лыгэнитык К'айманпыначгык'ая найъотвэвыркынэмык.
Опопы игыт рагтык мынрэльун'гъэн йъотвэнан'.
К'элынангэт-ым К'айманпыначгык'айык пыкирык нэлк'ыриргъэн н'ирэнлен'у йъотватыльын.
Ымын' увигъэт ытри, тэкичгыт-ым нэпиринэт ванэван гырголяйпы, ыргынан наяанат увик ивтылык вальыт тэкичгыт.
Ынкъам ыргынан нэльугъэн йъотвэнан': эпчиит ынкъам айколк'ай.
Ынк'энат ымыльо ыргынан нэнчимиръэвынэт ынкъам н'аргыновты нэнинтыск'ивынэт.
Ёо'та рылыпляннэнат.
Эргатык инъэ нэмэ гэмэлетлин.
Н'эвыск'этти нэмэ эквэтгъэт оттымайеты.
Амгынотъы'лён галятагнэты ынпыначга к'ырирнинэт, э'квырга льук лывавнэнат.
Лыгэн тымн'эйярарк'ай тэйкынин ынкъам пэнин яаё арычгытвак айколк'ай пиринин ынкъам н'ытогъэ.
Нэмэ чит пэнинэмил типъэйн'эгъи: ≪Мыгтийгытватгъак, мыпэн'айгытватгъак≫.
Ынк'ор-ым ильуткыплыткук айколк'ай тэвлянэн, э'квырга ытръэч н'ырок' пин'эт эрэтгъэт, ынк'оры к'онпын мэлетгъи.
Ынкатагнэпы н'эвыск'этти гарагтыленат ынкъам к'онпы гапаален ёо'ръок.
Гатан'ычьын'н'олен рэмкын варатчын'ын.
Энмэн тэн'ытръэч ынпыначгэн гэвъилин экык.
Ытлыгэ-ым экык, въильын, тан'амгылёта ванэван нынленин.
Лыгэн к'онпы рэлкучыку нинэнтык'ин.
Ынк'эн въильын экык колё гыто нинэлгык'ин.
Ынпыначга к'эйвэ нымкык'инэт эн'эн'ыльыт нинъэ'йнэвк'инэт ытръэч нылвавк'эн рэювкы нъильын экык.
К'ынвэр-ым анпыначга льунин рэтан'ан'ыльын ынкъам йынаннэн, ин'к'ун ынан экык нынэювнин.
Рэтан'ан'ыльа танлымынк'о рэтычыко въильын нинэлк'ырирк'ин, ытръэч-ым ынан льук нэналвавк'эн.
К'ыевык, ынан ынпыначгын ивнин:
Э'тки а'мын тургин к'лявыл танлымынк'о льук лывавнэн.
А'тав китак'ун кылылетэ к'эналпынрытык ынкъам ынрак' мылк'ырирын Яатлавтэпы (ынн'ин нытвык'эн ан'атлын'ын).
Ынпыначга-ым кылылетэ пынрыплыткок, нэмэ лыгэн въильык к'ача атчьатгъэ, ытръэч атчьатын'ок ынпыначгын ивнин:
Митъэлыги вай н'ыронъы'лё тырэйылк'этгъэ ынкъам ынн'э инэныгъевкэ, ымын' ынн'э инэнилюкэ.
Рэтан'ан'ыльын-ым рэтын' н'анк'эн Яатлявтэты к'ытгъи.
Н'энку пыкиргъи ынкъам льунинэт тытлык к'ача вакъотвальыт н'ирэк' и'гыт.
Ынан и'гыт кылылетэ пынрытэнат.
Пынрыплыткок-ым ынан пынлёнэнат:
к'ача вакъотвальыт н'ирэк' и'гыт.
Ынан и'гыт кылылетэ пынрытэнат.
Пынрыплыткок-ым ынан пынлёнэнат:
Уйн'э н'утку мурыкэкыльин к'лявыл?
Н'утку варкын, энмэч игыр кынмэк ылк'апытваркын.
Рэтан'ан'ыльын рэск'иквъи ынкъам ынан льунин к'лявыл ы'лк'апытвальын.
Авынральа рэтан'ан'ыльын пынлёнэн:
К'ак'а, нырэк'игыт морыкагты?
Вынэ вай гымнан нинэлк'ыриригым мурыкэкин к'лявыл турык вальын.
Итык мурык варкын к'лявыл, ытръэч к'ырым мынйылгыт.
Вынэ к'инэйылгытык.
Ыныкит эйылкэ рэнтын'ыткы, гымнан тан'ымыльо гарама Нотаск'эты тырэнльэтэнн'ытык.
Вынэ эвын к'ырым мынйылгыт а'ачек, нак'ам ымын' чамъам мури рэнкэн'кэлевыткугъэ Нотаск'эты.
К'ээк'ын лымн'э елырачвын'гъат.
Э'квырга-ым ынпыначга вэты а'ачек гыто нинэлгык'ин.
Рэтан'ан'ыльын к'ынвэр н'ытогъэ.
И'гыт амъянра кылылетэ пынрынэнат ынкъам ивнинэт:
Н'отк'эн яран'ы эвтылягты к'ъэмэтгыткы.
И'гыт-ым, амкоргава кылылягты, вэтгыры вагъат ынкъам пэтле яран'ы нэнивтылеквъэн.
Нутэск'ык пыкирык, ынпыначга рэтан'ан'ыльа ивнин:
Анык'ун к'ынтогэ, Нутэск'ын к'ыгитэск'иквын.
Ынпыначгын н'ытогъэ.
Эвын-ым Нотаск'ыткынык нытвак'энат.
Нак'амлым амъа'к'акапчачава ынпыначга рэтан'ан'ыльын ивнин:
К'ынгырголявыткогэ ынкъам к'лявыл мынйылгыт.
Вытку ринэйылн'ытык к'лявыл, вытку ынкы тырангырголявн'ытык.
Ынпыначгын нак'амлым валёмгъэ ынкъам рэтан'ан'ыльэты йылнин а'ачекэн увик.
Ынкы к'лявыля а'ачек ярагты э'мэннин.
Кэтэм н'ыроча кивкинэк рэтан'ан'ыльын ытри въильын тан'кынмал вакъогъат.
Рэтан'ан'ыльа а'ачек ивнин:
Вэтык'ун элерукы, к'эйвэ ралгъак'агнэтын'огъа, вэнлыги ынн'э ымын' ратагнэты элк'ыткэ.
Ытлён вэты к'ывалёмыркын.
Вэнлыги-ым а'ачек к'ол итык а'к'агнэръочгатык ратагнэты к'ытгъи ынкъам ратагнык тан'амвааралета тилмэ тыляма рыннин.
Ынн'атал-ым ынкы а'ачек к'онпын' въигъи, ынан амавалёмкэта.
Энмэн к'ол н'эвыск'эт мырыннэгъи, люур чекавэтывак' ёо'ръогъэ.
Ынан яран'ы льук лывавнэн, алымын' ванэван ытлён мин'кри ныйык'унтэтын, лыгэн ынкы лымынкри нылейвык'ин.
Ынан тыляма валёмнэн к'улик'ул.
Льунин ынан яран'ы.
Эвын-ым ынкы к'лявыл ягынкытэмтэвэты нытипъэйн'эк'ин.
Ынан нэнатвык'эн, ин'к'ун ытри уйн'э экукэкыльинэт, ымын' ук'к'эмэкыльинэт, авалякыльэнат.
Вынэ н'эврэмкыльын элгайколя к'айколятгын,— ивнин н'эвъэн вэлвэ.
Н'эвыск'эт элгайколята найколятын ынкъам нанк'амэтвавын рората, нак'ам вэты ачьырората.
Эченур ынн'э гавэръыма эйылк'эткэ,— вэлвэ ивнин н'эвыск'эт.
Ныкитэ н'эвыск'эт к'ивъетэ кыеквъи.
Эвын лын'кыгин'кы ныйылк'этк'ин лыгэн н'аргын.
Гэмэлетлин, лын'кэпы чымчек'эй яран'ы льунин.
К'ытлыги ытлён вэлвык лын'кыгин'кы гэткивлин.
Ынан нэнавалёмк'эн вэтлы типъэйн'эльын, этъым нырэтыляк'эн.
Стр.
К'ол итгъэт ырыкы пыкиргъэт Валвийн'ын ынкъам Пчек'алгын, н'эвынъюск'иквъэт.
Энмэн ганымытвален чавчыв, микын нытвак'энат н'ирэк' н'ээккэт, к'орагынрэтыльо нинэлгык'инэт.
К'ол итгъэт ырыкы пыкиргъэт Валвийн'ын ынкъам Пчек'алгын, н'эвынъюск'иквъэт.
Ытри пыкирык, аръаля гамайн'ыёо'ръолен.
Рыпэт мытлын'эн ы'лён'эт гаёа'тлен.
Валвийн'а чавчыв ивнин:
Ы'ныпатынат н'рак' роратгэ ынкъам мымалытватык, итык ынн'ин к'ырым эвын нымэлетын.
Н'эвыск'этэ напатынат рораттэ.
Ититык нэйылынэт Валвэты.
Валвийн'ын н'ытогъэ.
Н'аргын ынан ымыльо рораттэ рунинэт.
Ынк'эн гэльулин н'эвыск'этк'эе.
Эргатык ынпыначга Валвийн'ын пынлёнэн:
Э'ми нак'ам и'ъам эмэлеткыльин?
Мин'кри к'ун н'аргынэн нымэйын'к'ин ынкъам ынк'эната авалёмкыльэн малытватык,— Вэлвэ татлыгнэн ынпыначгын.
Нак'ам опопы к'ырагтыгэ, лыгэнитык рак'ытваркын н'утку,— ынпыначга ивнин Вэтлы.
Авынъёа'тэты н'ытогъэ Пчек'алгын ынкъам малытватгъэ.
Н'ырок ы'лёт галяк, гэлгитэгмэлетлин ынкъам пчик'этэ рыпкирэннин н'элвыл.
Ымын' ынан гэльулин нытэн'к'ин авээн.
Яачын' валвийн'ын пыкиргъи.
Ынан рыпкирэннин милютин аймак ынкъам ивнин ынпыначгын:
Гымнан тыльун вопк'эн аймак ынкъам ымын' авээн тыльун.
К'ытлыги ынан гэльулин пэтыралк'ан'ын ынкъам рэлк'ыттъынвыт, ынк'энат-ым вэлвэ ы'лгу нылгык'инэт.
Н'энри ялгытгъат.
Ытръэч нэльун пэтыралк'ан'ын.
Ынкы Валвийн'ын наталяйвын.
Валвийн'ын гъээ'тлин ынкъам лыгэн йъэ'гты рин'эгъи.
Йъиик'ык пыкиргъи.
Н'энку нытвак'эн нымным.
Н'аргын нынрыратытвак'эн торынмыён' к'орэн нэл- гын.
Вэтлы вакъогъэ нэлгык ынкъам эчьырымныт рунинэт.
Ынкы н'эвыск'эт н'ытогъэ ынкъам, льук рымнульын Вэтлы, ралкогты иквъи:
гын.
Вэтлы вакъогъэ нэлгык ынкъам эчьырымныт рунинэт.
Ынкы н'эвыск'эт н'ытогъэ ынкъам, льук рымнульын Вэтлы, ралкогты иквъи:
Ръагатле гэпкитлин, этъыманы ныгытъэтк'ин, эмрэк'у нырымнук'ин.
Титэ нэнинтын тэкичгын вэтле пиринин ынкъам нэмэ эвтылягты рин'эгъи ынпыначгэты такэчгынматэты.
Нылгинымкык'ин вопк'ы тынмыткон ынкъам тыпэлянат налгымкин'ыт н'энку,— нэмэ нытэмъюн'ыткук'ин Валвийн'ын.
Ытлён нэмэ лымалё нэлгын.
Ынык лымн'энагъэ н'эвыск'эт.
Рыров нывытрэтк'инэт нычелгык'энат вытвыттэ.
Н'эвыск'этэ нэнамн'ылёк'эн, ин'к'ун э'митри нэлгыт.
Н'аанк'энат-ым н'ан вытрэтыркыт энноткынык, — нытатлын'ыткок'эн Валвийн'ын.
Пыкиргъэт челгатыльык вытвытык, эвын-ым уйн'э нэлгыт.
Ынкы н'эвыск'этэ рэлгыпы пиринин ынкъам кыпчевынэн.
Ынк'оры ытлён эквэтгъи.
Ытлён никвъэн:
Ынйивк'эй, мынымлюгыт.
Валвийн'ын вэтгыры вагъэ.
Нымлюк'ин.
К'ынвэр йылк'этгъи.
Эчги йылк'этгъи, ытлён нъин'кэлин ынкъам кыевыльын вээмык иквичийгут нэнтын.
Люур-ым ынан льунин чиниткин льулк'ыл, и'н'кэлильын, аны к'улильэтгъи:
Митэй, (нынны н'эвъэнин) вытръин'кэли тыльугъэн!
Рэтэм ынкъам ёрон'ы к'инэйылги.
Мин'кри нынтынин, Митинэ йылнин рэтэм ынкъам ёрон'ы, мин'кри к'ун а'к'анпалк'ынтавын', чен'эт тотъэты вальын.
Рэтэм ынкъам ёрон'ы рэлкынинэт.
Ытри пыльыльэ рылыпляннэнат.
Эвын'ан ынк'энат ынык варкыт,— нивк'ин Валвийн'ын.
Ыныкы нэйылын элгыквын ынкъам рыпэн'ы.
Ынк'энат лыгэн эвыр ынкы эргэвэтгъэт.
Итык аны элгыквыт к'ымчочеркэнат тэгъун'у лыгнинэт,—нивк'ин Валвийн'ын.
Ынк'оры Валвийн'ын чинит мэмлеты пин'кугъи.
Ытръэч-ым эвыр ынкы ытлён пыльыльэ рылыпляннэн ынкъам к'олельатын'н'огъэ.
Митэй, к'инэтин'уги, ытлён вай тык'итувъиркын!
К'ынвэр Мити ейвэчеквъи, ваамэты к'ытгъи ынкъам тин'унин Валвийн'ын пылк'этыльын ивлюттэ черутэ.
Мин'кэкин-ым нъытван гытин'н'эв, титэ гынин чиниткин э'н'калегыргыт нинэльуйгыт,— Митинэ ивнин.
Ынк'эн мэмылк'ай иткэнин ынкъам рырагтаннэн.
Ярак пыкирык Мити ивнин:
Вай-ым н'отк'эн мэмылк'ай тынмыгъан.
Иъа'м гымнан тырэннэн'ыркын Валвийн'ын, вэлер ытлён тэйн'этгилильын,— нычимгъук'ин Мити.
Мити увильэтгъи.
К'амэтвагъат, кымин'ыт-ым ныйылк'этк'инэт.
Ытри нэнарагтан'ынат, нэмэ мынгыткэн пипик'ылгыт к'ытгъэт ынкъам тан'ымыльо эръэт нэнумэт ынкъам эквэтгъэт.
Ныкитэ ныппылюк'ин вэлвын'инк'эй кыеквъи ынкъам ванлягъэ.
Ытръэч кукэн'ы тэн'уйн'э эръэкэ.
Нэмэ Валвийн'ын амъымн'ычвына н'ытогъэ ынкъам пипик'ылгыт йъонэнат.
Ытлён нэмэ тэнринн'ын'э нэрэмлюн'гъэн.
Нак'ам нэмэ йылк'этгъи.
Эчги йылк'этгъи, пипик'ылтэ лылек нычелгык'энат пээлти нэнтынэт.
Валвийн'ын кыеквъи ынкъам н'авъанэты ван'эйпыгъэ:
Ръэнут-ым нынлетын?
Ынк'эн гынинэт лылет челгыпааля гэннилинэт,— ивнин Митинэ ынкъам кыпчевынэн.
Валвийн'ын ан'к'ачормэты к'ытгъи ынкъам вакъогъэ.
Вакъотвама нылевтыргыткук'ин, люур-ым мымыл рэрэннин ынкъам тъэмэтилгыгнин акватын'ок чин'къэттывэнин.
Люур мэмыл унъэлю нъэлгъи.
Тылянвык льунин мэлёталгын:
Колё гыныгмич мин'кы унъэлюгъи?
Ынн'э н'энри элк'ыткэ, мэтъак'атап рэнъэк'эрэвн'ын,— ивнин мэлёталгын, э'квырга-ым нинъэйвынин.
А'мын ганымытвален к'ол ейвэл гаймычьыльэн нымык.
Ытлён лыгъэк'эвиръыльын, нак'ам ныгпик'ин, ымын' нытэйн'этк'ин.
Гаймычьыльэн н'ээкык гатымн'эвлен.
Нымкык'ин ынан энарэратыльо нинэлгык'инэт, ытръэч льук нылвавк'эн.
Ынн'ин к'онпын' нэнарэрк'энат авнапака, мин'кри к'ун ынпыначга колё ы'лгу нинэлгык'ин чиниткин н'ээкык.
К'ынвэр гаймычьыльа энарэрыльо тын'ивынин ейвэлк'эй.
Ымыльо ынан энатвато нинэлгык'инэт мынгыкво, ымын' н'эвыск'эт матанво, ыныкит ытлён льук.
Ейвэлк'эй кимитъыпиригъи ынкъам пиринин вэник'эй.
Эвыр ынкы лельутвэ ан'к'ачормэты к'ытгъи.
Ан'к'ачормык пыкирык мигчитльэт лельутвыкин ивнинэт:
Н'утку гым к'инэйпэтык ынкъам к'ъатчаркынэтык н'отк'оры.
Ытлён омкычыкоеквэ нылек'ин.
Лыгэн вэник'эй гиивк'эву нинэлгык'ин.
Ыныкит нывыргыргэтк'ин,ытлён нытляпыткон'н'ок'эн лымынкыри.
К'уливыргыргэтык,ынан льунин н'эвыск'эт, аймыльын.
Н'эвыск'этэ пынлёнэн:
А'мын нырэк'игыт, ейвэлк'эй, к'ытвылк'ун ан'к'ачормэпы етгъи?
Вай-ым гынык ытлыгэ энарэрыльо гинэлгылин гыныкы,—татлыгнэн ейвэлк'эе.
Н'эвыск'эт ляльотвэты рэквэтэвнин.
Лельутвык пыкирык, э'йн'эвыткугъи лельутвык вальэты.
Ынк'орын' аплёратвака ы'твыльыт — энагтатыльыт етгъэт.
Амынан н'эвыск'эт пиринин, лыги лын'э, ин'к'ун ынк'эн н'эвыск'эт гайман'эн нараматан'ын, мин'кри к'ун ыргынан нэльун, ейвэл нэкылтын ынкъам напэлягъан, ин'к'ун нывъин.
Ейвэл кылтытвальын ынпын'эвк'эе льунин ынкъам ивнин:
Ынрак' нырэк'игыт?
Иъа'м ныкылтытвайгыт?
Э'квырга кылтытвак нылгитэн'ычьэтигым,— татлыгнэн ынпын'эв а'ачека.
Ивкэ э'птэ гым к'инэкылтыркын,— ынпын'эвк'эй иквъи а'ачекэты.
Ытръэч-ым мин'кри мынтыгыт, нак'ам гым тыкылтытваркын.
Ынпын'эвк'эе а'ачек рыкылтытвэвнин ынкъам ивнин:
Ынн'атал-ым гым к'инэкылтыги.
Э'тки лыгэтавэмэнн'ыгыргын кылтытвак, к'ырым мыкылтыгыт.
Гыт-ым к'ырым эвын к'ыегтэлги,— ивнин ынпын'эвк'эе а'ачек.
Эвын гынан этрыкэ нъинэнтын вэнлыги тывъигъэк.
К'ытлыги ынпын'эвин нытвак'энат э'к'эльыт.
А'ачек э'к'эльэ нэльун.
А'ачек тан'амынан а'к'альэты маравымгогъэ.
Ытри нымаравк'энат ръыск'э конэткы- нык.
А'ачека тан'ымыльо э'к'эльыт рырулылтэвнинэт.
Ынк'эната ыныкы конэкон нэйыльын кытголтатмынгыкво.
Лыгэн ынк'эн конэкон рагтык яанэн.
нык.
А'ачека тан'ымыльо э'к'эльыт рырулылтэвнинэт.
Ынк'эната ыныкы конэкон нэйыльын кытголтатмынгыкво.
Лыгэн ынк'эн конэкон рагтык яанэн.
Ярак ныкиргъи.
Эвын-ым ынкы н'эвыск'этин ытлыгэ гэнумэкэвлинэт ымыльо энаральыт ынкъам нэнамн'ылёк'энат, микынэ ипэ льунин ынин н'ээкык, мин'кри к'ун ынан ярак пынлёк лывавнэн.
Н'эвыск'эт ымын' н'утку авъеткынка нытвак'эн, ванэван нытатлын'ыткон, ымын' ванэван ныгитэнинэт ынин инэрэтыльыт.
Люур кытавэтывак пинтык'этгъи а'ачек.
Н'эвыск'эт к'отэты иквъи:
Н'утку уйн'э гымык инэльульын, амынан вайын'к'эн а'ачек гымык инэльульын, э'митлён кылтэты напэлягъан ан'к'ачормык гымык инэрэтыльэ.
Ейвэле н'эвыск'эт матанэн.
К'ымэлынан чит лыгитэвиминн'ыльын тан'ычьын'н'огъэ нымытвак.
Энмэн-ым к'утти ганымытваленат гэн'эвмиргэ.
Ытлывэ еп аръаля ныппылюк'ин, н'эвмиргын-ым гэрулевлин.
Ытлыгын ынкъам ытля гатваленат, ытри ръэвэ ганатчатленат.
К'ол рыннин н'эвмиргэ н'аргынойпы рэск'ивыльын ытлывэ ивнин:
Гым тылвавыркын, тэйн'эт-ым амтъары нъэлыркын.
А'тав гыт к'ыраттаркын.
Юрэк' вэлер мыргот номыльыт нъынумэкэвыркынэт.
Н'инк'эй араргыргыеквэ эквэтгъи.
Ярак рыровык вакъогъэ.
Ытлён к'ынур нинэнилюк'ин имъэлютэ.
Ынан имъэлют нинэгитэк'инэт.
Авынгэтама к'ынвэр йылк'этгъи.
Ымын' рэтын' нинэгитэк'инэт имъэлют.
Люур авынгэтагты имъэлют к'ачгыпатгъат ынкъам н'инк'эе льунинэт ытля эвыр ытлыгын, ы'твыратвальыт гынонан'к'ачыко.
Лыгэн льунэн'у ытлыгыт, н'инк'эй ырыкы кытгынтатгъэ.
Еп рыров н'инк'эй ван'эйпыгъэ:
Ыммэмэй, атэк'ай!
Ынн'атал рэк'улым к'ынвэр тыльутык!
Эк'ылпэ мынрагтымык, эпэк'эй ярак гытъэтыркын, уйн'э этэйн'эткэ нытваморэ.
Ытръэч мури чамъам мытрарагтыгъа.
Мури эмъы'ттъыму гэнъэлмури.
Ынн'ин ивыплыткук, ытльата рыкалыровнэн увик.
Ынкы экык тэргатгъэ.
Ытлыгэ пиринин к'опалгыналгык'эн а'рэльын ынкъам ръэвъы'твыгинкы вотытвальын кэнчьивынин, нак'ам канчьэма нэнанвэтгаатк'эн:
Ы'мн'отъа'мын н'отк'эн инэнъейвэчевыльын.
Авынканчьэгты к'ынур-ым нымк'ытвик'ин ръэв, ытлыгын ынкъам ытля ынк'эгрээн нымк'итвик'инэт.
К'ынвэр н'инк'эй ван'эйпыгъэ тэргатэты:
Ыммэмэй, атэк'ай!
Аны гым к'энъатчатык!
Ван'эйпыръок ытлён кыеквъи.
Н'инк'эй рымагтэты эквэтгъи гэлгунтымэвлин.
Люур ынкы ынан льунин нылгинымэйын'к'ин ръэвритльу.
Лыгэнэвыр ынкы эк'ылпэ рагтыгъэ ынкъам гэн'эвмиргэ нэлвыск'ивын.
